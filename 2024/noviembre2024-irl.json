{
    "data": [
        {
            "id": "1",
            "imagen": "Dé Haoine",
            "contenido": "<h3>Féile na Naomh Uile</h3><h3>Leabhar Apacailipsis</h3><em>7,2-4.9-14.</em><p>Ansin chonaic mé aingeal eile ag gabháil suas ó éirí gréine agus séala le Dia beo aige, agus ghlaoigh sé in ard a ghutha ar na ceithre aingeal ar ar cuireadh de chúram dochar a dhéanamh do thalamh agus do mhuir,<br>agus dúirt sé: “Ná déanaigí dochar do thalamh ná do mhuir ná do na crainn nó go gcuirfimid séala ar chláréadan sheirbhísigh Dé.”<br>Agus chuala mé líon na ndaoine ar cuireadh an séala orthu, céad agus daichead a ceathair míle agus iad as gach treibh de chlann Iosrael.<br>Ina dhiaidh sin b’shiúd an mathshlua mór nárbh fhéidir d’aon duine a chomhaireamh as gach cine agus treibh agus pobal agus teanga; bhí siad ina seasamh os comhair na ríchathaoireach agus os comhair an Uain, iad gléasta in éidí geala agus craobhacha pailme acu ina lámha.<br>Agus bhí siad ag glaoch de ghlór ard: “Slánú dár nDia a shuíonn sa ríchathaoir agus don Uan!”<br>Bhí na haingil go léir ina seasamh mórthimpeall na ríchathaoireach agus na seanóirí agus na gceithre dhúil, agus chaith siad iad féin ar a n-aghaidh os comhair na ríchathaoireach ag adhradh Dé<br>á rá: “Amen. Beannacht agus glóir agus eagna agus buíochas agus onóir agus cumhacht agus neart dár nDia go deo deo. Amen.”<br>Ansin labhair duine de na seanóirí agus dúirt sé liom: “Iad seo atá gléasta in éidí geala, cé hiad féin agus cad as ar tháinig siad?”<br>Dúirt mé mar fhreagra air: “A Thiarna liom, tá fhios agat.” Agus dúirt sé liom: “Is iadsan an dream atá gafa tríd an duainéis mhór; nigh siad agus gheal siad a n-éidí i bhfuil an Uain.</p><h3>Leabhar na Salm</h3><em>24(23),1-2.3-4ab.5-6.</em><p>Leis an Tiarna an talamh agus a lánmhaire, <br>an domhan ar fad agus a maireann ann.<br>Is é féin a bhunaigh ar an aigéan é <br>agus a dhaingnigh ar an bhfarraige íochtarach é.<br>Cé a rachaidh suas cnoc an Tiarna ? <br>Cé a bheidh ina sheasamh ina ionad naofa ?<br>An té a bhfuil lámh gan smál agus croí glan aige: <br>an té ar beag air nithe gan tairbhe<br>agus nach dtugann mionn éithigh dá chomharsa.<br>Beidh beannacht an Tiarna ar an té sin <br>agus luach saothair ó Dhia, a shlánaitheoir.<br>A leithéid sin a bhíonn á lorg: <br>a bhíonn ar thóir Dia Iacóib.</p><h3>Céad Litir Naomh Eoin</h3><em>3,1-3.</em><p>Breathnaígí cad é mar ghrá a thug an tAthair dúinn! go nglaofaí clann Dé orainn, agus is amhlaidh sinn. Sé an fáth nach n-aithníonn an saol sinne mar nár aithin sé eisean.<br>A chairde cléibh, is clann Dé cheana féin sinn, agus níor foilsíodh fós cé mar a bheimid; ach nuair a fhoilseofar é, is feasach sinn go mbeimid ina chosúlachtsan, mar go bhfeicfimid é mar atá sé.<br>Agus gach duine a chothaíonn an dóchas diaga seo ann féin naomhaíonn é féin faoi mar atá seisean naofa.</p><h3>Soiscéal Naofa Íosa Críost de réir Mhatha</h3><em>5,1-12a.</em><p>Nuair a chonaic sé na sluaite, chuaigh sé an sliabh suas. Shuigh sé síos agus tháinig a dheisceabail chuige.<br>Thosaigh sé ag caint leo á dteagasc agus dúirt:<br>“Is méanar dóibh seo atá bocht ó spiorad, óir is leo ríocht na bhflaitheas.<br>“Is méanar do lucht an dobróin, óir sólásófar iad.<br>“Is méanar dóibh seo atá ceansa, óir gheobhaidh siad an talamh mar oidhreacht.<br>“Is méanar dóibh seo a bhfuil ocras agus tart chun na fíréantachta orthu, óir sásófar iad.<br>“Is méanar do lucht na trócaire, óir déanfar trócaire orthu.<br>“Is méanar dóibh seo atá glan ó chroí, óir feicfidh siad Dia.<br>“Is méanar do lucht síochána a dhéanamh, óir glaofar clann Dé orthu.<br>“Is méanar dóibh seo a d’fhulaing géarleanúint mar gheall ar an bhfíréantacht, óir is leo ríocht na bhflaitheas.<br>“Is méanar daoibh féin nuair a thabharfar aithis daoibh agus a ghéarleanfar sibh, agus nuair a chuirfear gach sórt drochrud in bhur leith go bréagach mar gheall ormsa.<br>“Bíodh áthas oraibh agus gairdeas, mar is mór é bhur dtuarastal ar neamh; óir is mar sin a rinneadh géarleanúint ar na fáithe a chuaigh romhaibh.</p>"
        },
        {
            "id": "2",
            "imagen": "Dé Sathairn",
            "contenido": "<h3>Cuimhneachán na bhFíréan uile atá Marbh</h3><h3>Leabhar na hEagna</h3><em>3,1-9.</em><p>Tá anamacha na bhfíréan i láimh Dé agus ní bhainfidh piolóidí leo choíche.<br>Ba dhóigh le lucht na díchéille go raibh siad marbh, agus measadh gur thubaiste ab ea a mbás,<br>agus gurbh ionann agus díothú a n-imeacht uainn. Ach is amhlaidh atá siad faoi shuaimhneas anois.<br>Óir bíodh gur fhulaing siad pionós os comhair an tsaoil, bhí siad lán de dhóchas go mairfidís go deo.<br>Tar éis dóibh beagán smachtaithe a fhulaingt bronnfar mórán tíolacthaí orthu. Mar chuir Dia féachaint orthu, agus fuair sé a dhíol iontu.<br>Thástáil sé iad mar ór i bhfoirnéis agus ghlac sé leo ina n-íobairt lándóite.<br>Ar uair a chuairte drithleoidh siad go lonrach, agus beidh siad ag gluaiseacht mar lasracha tríd an gcoinleach.<br>Tabharfaidh siad breith ar chiníocha agus beidh ceannas acu ar náisiúin agus beidh Dia féin ina rí orthu go brách.<br>Na daoine a chuireann a muinín ann, tuigfidh siad an fhírinne; agus na daoine a fhanann dílis dó, cónóidh siad ina fhochair faoi ghrá; mar faigheann a phobal tofa grásta agus trócaire uaidh.</p><h3>Leabhar na Salm</h3><em>27(26),1.4.7.8.9.13-14.</em><p>Is é an Tiarna mo sholas is mo shlánú, <br>cé a chuirfidh eagla orm? <br>Is é an Tiarna daingean m’anama; <br>cé a chuirfidh ar crith mé ?<br>Iarraim aon ní amháin ar an Tiarna; <br>bím ag tnúth leis de shíor: <br>go gcónóidh mé in áras an Tiarna<br>gach lá de mo shaol; <br>go bhfaighidh mé taitneamh in aoibhneas an Tiarna <br>’s go bhfeicfidh mé a theampall.<br>Éist, a Thiarna, le mo ghlór nuair a ghlaoim ort, <br>freagair, agus fóir orm.<br>Dúirt mo chroí i do thaobhsa: “Bí ag lorg a ghnúise.” <br>Bím ag lorg do ghnúise, a Thiarna,<br>ná folaigh d’aghaidh orm. <br>Ná cuir do ghiolla uait i bhfeirg; is tú mo chúnamh. <br>Ná teilg uait mé is ná tréig mé: a Dhia mo shlánaithe !<br>Creidim go bhfeicfidh mé maitheas an Tiarna<br>i dtír na mbeo.<br>Fan leis an Tiarna go meanmnach; <br>bíodh misneach i do chroí. <br>Cuir do dhóchas sa Tiarna.</p><h3>Litir Naomh Pól chuig na Rómhánaigh</h3><em>6,3-9.</em><p>Nó an é nach dtuigeann sibh, gach duine againn a baisteadh in Íosa Críost, gur ina bhás a baisteadh é.<br>Go deimhin comhadhlacadh sinn sa bhás leis tríd an mbaisteadh i dtreo go siúlóimisne freisin i mbeatha úrnua, faoi mar a tógadh Críost ó mhairbh trí ghlóir an Athar.<br>Mar má táimid aontaithe leis trí mhacasamhail a bháis beimid aontaithe leis freisin trí mhacasamhail a aiséirí.<br>Tá a fhios againn é seo, gur comhchéasadh ár seannádúr mar aon leis ar an gcrois d’fhonn ár gcolainn pheacúil a chur ó rath, i dtreo nach mbeimis ag seirbhís don pheaca níos mó.<br>Mar an té atá tar éis bháis, tá sé saor ón bpeaca.<br>Ach má fuaireamar bás mar aon le Críost, creidimid go mbeimid beo mar aon leis chomh maith.<br>Tá a fhios againn ó tógadh Críost ó mhairbh nach bhfaighidh sé bás níos mó. Níl aon cheannas ag an mbás air feasta,</p><h3>Soiscéal Naofa Íosa Críost de réir Mhatha</h3><em>25,31-46.</em><p>“Nuair a thiocfaidh Mac an Duine ina ghlóir agus na haingil uile in éineacht leis, rachaidh sé ina shuí an uair sin i ríchathaoir a ghlóire.<br>Beidh na náisiúin uile cruinnithe os a chomhair, agus déanfaidh sé na daoine a scaradh ó chéile, mar a scarann an t-aoire na caoirigh ó na gabhair.<br>Cuirfidh sé na caoirigh ar a láimh dheis agus na gabhair ar a láimh chlé.<br>Ansin déarfaidh an rí le lucht na láimhe deise: ‘Tagaigí, a lucht bheannaithe m’Athar, glacaigí mar oidhreacht an ríocht a ullmhaíodh daoibh ó thúsú an domhain.<br>Óir bhí ocras orm agus thug sibh rud le hithe dom, bhí tart orm agus thug sibh rud le hól dom, bhí mé i mo strainséir agus thug sibh aíocht dom,<br>bhí mé nocht agus chuir sibh éadach orm, bhí mé tinn agus tháinig sibh do m’fheiceáil, bhí mé i bpríosún agus thug sibh cuairt orm.’<br>Freagróidh na fíréin é ansin: ‘A Thiarna, cén uair a chonaiceamar thú agus ocras ort go dtabharfaimis bia duit, nó tart ort go dtabharfaimis deoch duit?<br>Cén uair a chonaiceamar i do strainséir thú go dtabharfaimis aíocht duit, nó nocht go gcuirfimis éadach ort?<br>Nó cén uair a chonaiceamar tinn thú, nó i bpríosún, go dtabharfaimis cuairt ort?’<br>Agus déarfaidh an rí á bhfreagairt: ‘Deirim libh go fírinneach, sa mhéid go ndearna sibh é do dhuine den chuid is lú de na bráithre seo agamsa, is domsa a rinne sibh é.’<br>Ansin déarfaidh sé le lucht na láimhe clé ar a seal: ‘Imígí uaim, a dhream mhallaithe, isteach sa tine shíoraí a ullmhaíodh don diabhal agus dá chuid aingeal.<br>Óir bhí ocras orm agus níor thug sibh aon rud le hithe dom, bhí tart orm agus níor thug sibh aon rud le hól dom,<br>bhí mé i mo strainséir agus níor thug sibh aíocht dom, bhí mé nocht agus níor chuir sibh aon éadach orm, bhí mé tinn agus i bpríosún agus níor tháinig sibh do m’fheiceáil.’<br>Agus freagróidh siad sin é ansin: ‘A Thiarna, cén uair a bhí tú le feiceáil againn agus ocras nó tart ort, nó i do strainséir, nó nocht nó tinn nó i bpríosún agus nach ndearnamar freastal ort?’<br>Ansin freagróidh sé iad: ‘Deirim libh go fírinneach, sa mhéid nach ndearna sibh é do dhuine den chuid is lú díobh seo, ní dhearna sibh domsa é ach oiread.’<br>Agus imeoidh siad leo, iad seo isteach i bpionós síoraí, ach na fíréin i mbeatha shíoraí.”</p>"
        },
        {
            "id": "3",
            "imagen": "Dé Domhnaigh",
            "contenido": "<h3>An tAonú Domhnach Tríochad Saor</h3><h3>Leabhar Deotranaimí</h3><em>6,2-6.</em><p>Má bhíonn eagla an Tiarna do Dhia ort, ar an gcuma sin, gach lá de do shaol, agus má choimeádann tú na dlíthe agus na nósanna go léir a leagaim ort, beidh fad saoil agat, agat féin agus ag do mhac agus ag mac do mhic.<br>Éist mar sin a Iosrael agus féach chuige go gcuirfidh tú i ngníomh na nithe a chuirfidh conách agus rath go hiomarcach ort, faoi mar a gheall an Tiarna Dia do shinsear duit i dtír ina bhfuil bainne agus mil ina slaoda.<br>“Éist, a Iosrael: an Tiarna ár nDia, an t-aon Tiarna.<br>Gráigh an Tiarna do Dhia ó do chroí go hiomlán, ó do anam go hiomlán, agus ó do neart go hiomlán.<br>Na briathra seo a ordaím duit inniu, bídís greanta ar do chroí.</p><h3>Leabhar na Salm</h3><em>18(17),2-3a.3bc-4.47.51ab.</em><p>Mó ghrá thú, a Thiarna, mo neart thú,<br>mo charraig thú, mo dhaingean is mo shlánaitheoir. Mo Dhia thú, mo charraig is dídean dom, mo sciath, adharc mo shlánaithe, mo dhún.<br>mo charraig thú, mo dhaingean is mo shlánaitheoir. Mo Dhia thú, mo charraig is dídean dom, mo sciath, adharc mo shlánaithe, mo dhún.<br>mo charraig thú, mo dhaingean is mo shlánaitheoir. Mo Dhia thú, mo charraig is dídean dom, mo sciath, adharc mo shlánaithe, mo dhún.<br>Glaoim ar an Tiarna dár dleacht moladh, agus déantar mo shaoradh ó mo naimhde.<br>Go maire an Tiarna! gura beannaithe mo charraig! go raibh Dia mo shlánaitheoir á mhóradh;<br>óir thug tú cathréimeanna do do rí, agus nocht tú do ghrá do d’ungthach, do Dháiví agus dá shliocht go brách.<br>óir thug tú cathréimeanna do do rí, agus nocht tú do ghrá do d’ungthach, do Dháiví agus dá shliocht go brách.</p><h3>Leabhar Eabhraigh</h3><em>7,23-28.</em><p>Is amhlaidh freisin nárbh fholáir sluaite de na sagairt eile úd a bheith ann toisc nach raibh duine acu buanmharthanach mar gheall ar an mbás.<br>Ach is sagartacht shíoraí atá ag Íosa de bhrí go bhfuil sé ann go deo.<br>Dá thoradh sin, is féidir leis na daoine a thagann chun Dé tríd a shlánú go hiomlán de bhrí go maireann sé de shíor chun idirghuí a dhéanamh ar a son.<br>Ba é a leithéid sin d’ardsagart a bhí oiriúnach dúinn: sagart naofa, neamhurchóideach, gan smál, a bhí scartha ó na peacaigh agus tógtha suas os cionn na bhflaitheas;<br>sagart nár ghá dó, faoi mar ba ghá do na hardsagairt eile úd, íobairt a ofráil go laethúil in éiric a pheacaí féin ar dtús agus ansin in éiric peacaí an phobail. Níor ofráil seisean íobairt ach aon uair amháin riamh agus sin nuair a d’ofráil sé é féin.<br>Rinne an dlí ardsagairt de dhaoine a raibh laige éigin iontu. Ach an briathar a neartaíodh le mionn a thug Dia i bhfad níos déanaí ná an dlí, rinne sé sin ardsagart den Mhac, eisean a bhfuil buaic na foirfeachta bainte amach aige go deo.</p><h3>Soiscéal Naofa Íosa Críost de réir Mharcais</h3><em>12,28b-34.</em><p>Duine de na scríobhaithe, a bhí ag éisteacht leo ag aighneas, nuair a thug sé faoi deara a fheabhas a fhreagair Íosa iad, tháinig sé chuige agus chuir sé ceist air: “Cén chéad aithne de na haitheanta go léir?”<br>D’fhreagair Íosa: “Seo í an chéad cheann: ‘Cluin, a Iosrael, an Tiarna ár nDia is aon Tiarna ann<br>agus gráóidh tú do Thiarna Dia ó do chroí go hiomlán, agus ó d’anam go hiomlán agus ó d’aigne go hiomlán agus ó do neart go hiomlán.’<br>Seo í an dara ceann: ‘Gráóidh tú do chomharsa mar thú féin.’ Níl aithne eile is mó ná iadsan.”<br>Dúirt an scríobhaí leis: “Maith mar a labhair tú, a Mháistir. Dúirt tú le fírinne gur aon é agus nach bhfuil aon neach eile ann ach é.<br>É a ghráú ón gcroí go hiomlán, ón tuiscint go hiomlán, agus ón neart go hiomlán, agus an chomharsa a ghráú mar an duine féin, is mó sin go mór ná na híobairtí dóite agus na hofrálacha go léir.”<br>Nuair a chonaic Íosa gur labhair sé go ciallmhar, dúirt sé leis: “Ní fada thú ó ríocht Dé.” Ní raibh sé de mhisneach ag aon duine ceist a chur air as sin amach.</p><hr /><h3>Naomh Mártan de Porres (1579 - 1639 )()</h3><hr /><h3>Naomh Maelmhaedhoc Ó Morgair (1094 - 1148 ) (Easpag Ard Mhacha)()</h3><hr />"
        },
        {
            "id": "4",
            "imagen": "Dé Luain",
            "contenido": "<h3>Luan na tAonú Seachtaine Tríochad, Tráth Saor</h3><h3>Litir Naomh Pól chuig na Filipigh</h3><em>2,1-4.</em><p>Dá bhrí sin más fiú aon ní an sólás a fhaigheann sibh i gCríost, más fiú aon ní an spreagadh a thagann ón ngrá, más fiú aon ní bhur gcumann leis an Spiorad, má tá cion nó trua ar bith ionaibh,<br>cuirigí barr ar mo chuid áthais trí bheith ar aon aigne le chéile, ar aon ghrá, ar aon toil agus ar aon aigne.<br>Ná déanaigí aon ní le teann iomaíochta ná le teann gaisce, ach sibh á mheas go huiríseal gur fearr daoine eile ná sibh féin.<br>Ná bíodh aon duine agaibh ag cuimhneamh ar a leas féin amháin ach ar leas na gcomharsana chomh maith.</p><h3>Leabhar na Salm</h3><em>131(130),1.2.3.</em><p>Níl mo chroí i mborr le mórtas, a Thiarna; <br>níl mo shúile go huaibhreach. <br>Ní mó go bhfuil mo dhúil i nithe móra, <br>a théann thar m’acmhainn.<br>Ach mar naíonán a bhainfí de dhiúl, <br>thug mé m’anam chun suaimhnis. <br>Mar naíonán i mbaclainn a mháthar, <br>atá m’anam istigh ionam.<br>A Iosrael, cuir do dhóchas sa Tiarna, <br>anois agus choíche.</p><h3>Soiscéal Naofa Íosa Críost de réir Lúcáis</h3><em>14,12-14.</em><p>Dúirt sé freisin leis an té a thug an cuireadh dó: “Nuair a bhíonn meán lae nó dinnéar á thabhairt agat, ná cuir gairm ar do chairde ná ar do bhráithre ná ar do ghaolta ná ar do chomharsana saibhre, le heagla go dtabharfaidís sin cuireadh duitse ar a seal agus go ndíolfaí an comhar leat.<br>Ach nuair a bhíonn fleá agat á tabhairt, tabhair cuireadh do bhoicht, do mhairtínigh, do bhacaigh, do dhaill;<br>agus beidh sonas ort, de bhrí nach bhfuil teacht acu ar é a chúiteamh leat; óir cúiteofar leat é in aiséirí na bhfíréan.”</p><hr /><h3>Naomh Searlás Borromeo  ( 1538 - 1584 )()</h3>"
        },
        {
            "id": "5",
            "imagen": "Dé Máirt",
            "contenido": "<h3>Máirt na tAonú Seachtaine Tríochad, Tráth Saor</h3><h3>Litir Naomh Pól chuig na Filipigh</h3><em>2,5-11.</em><p>Bígí ar aon mheon le hÍosa Críost:<br>An té úd a bhí i riocht Dé ó dhúchas, níorbh éadáil leis bheith ar chomhchéim le Dia,<br>Ach lom sé é féin. Agus chuir áir riocht an sclábha agus tháinig chun bheith ina dhuine mar chách eile.<br>Agus ar theacht ann dó i gcló daonna, d’ísligh sé é féin agus bhí umhal go bás – go bás na croise féin.<br>Sin é an fáth ar ardaigh Dia thar na bearta é agus bhronn air an t-ainm úd atá os cionn gach ainm,<br>i dtreo nuair a luafaí ainm Íosa go gcromfadh glúin gach neach dá bhfuil ar neamh agus ar talamh agus in ifreann<br>agus go ndearbhódh gach teanga, in ómós do Dhia an tAthair, gurb é Íosa Críost an Tiarna.</p><h3>Leabhar na Salm</h3><em>22(21),26b-27.28-30a.31-32.</em><p>De do thairbhe-se a thugaim moladh sa mhórthionól; comhlíonfaidh mé mo mhóideanna i láthair an dreama ar a mbíonn a eagla.<br>Íosfaidh na bochtáin agus sásófar iad; molfaidh lucht a iarrtha an Tiarna. Go maire bhur gcroí go brách!<br>Cuimhneoidh gach aird de chríocha na cruinne, cuimhneoidh an domhan uile agus casfaidh ar an Tiarna, agus adhrfaidh na ciníocha go léir ina fhianaise.<br>Is leis an Tiarna an ceannas: rialaíonn sé na náisiúin<br>agus adhrfaidh maithe móra an talaimh ina fhianaise: cromfaidh ina láthair a ngabhann síos sa luaithreach.<br>Nuair nach beo don duine feasta beidh a shliocht ag fónamh dó ’s ag tabhairt tuairisc an Tiarna do ghlúin atá le teacht.<br>Foilseoidh siad a dhílse do phobal nár saolaíodh fós, á chur i gcéill dóibh gurb eisean a rinne an ní seo.</p><h3>Soiscéal Naofa Íosa Críost de réir Lúcáis</h3><em>14,15-24.</em><p>Duine díobh seo a bhí ag bord leis, ar chloisteáil an méid sin dó, dúirt sé leis: “Is meaner don té a chaitheann a chuid i ríocht Dé!”<br>Dúirt sé leis: “Bhí fear ann agus dinnéar mór aige á thabhairt, agus thug sé cuireadh dá lán.<br>Chuir sé a sheirbhíseach uaidh ar uair an dinnéir á rá leo seo a fuair an cuireadh: ‘Tagaigí, mar tá sé reidh anois.’<br>Agus thosaigh siad uile mar a chéile á leithscéalú féin. Dúirt an chéad duine leis: ‘Tá feirm ceannaithe agam, agus is éigean dom dul amach á feiceáil; iarraim ort mo leithscéal a ghabháil.’<br>Dúirt duine eile: ‘Tá cúig cuingireacha damh ceannaithe agam, agus táim ag dul á dtriail; iarraim ort mo leithscéal a ghabháil.’<br>Agus dúirt duine eile: ‘Táim tar éis pósta, agus dá bhrí sin ní fhéadaim dul.’<br>Tháinig an seirbhíseach ar ais agus d’inis an méid sin dá mháistir. Dúirt fear an tí lena sheirbhíseach ansin, agus fearg air: ‘Amach leat gan stad faoi shráideanna agus faoi chabhsaí na cathrach, agus seol isteach anseo na boicht agus na mairtínigh agus na daill agus na bacaigh.’<br>Dúirt an seirbhíseach: ‘A mháistir, tá ar ordaigh tú déanta, ach tá slí fós ann.’<br>Agus dúirt an máistir leis an seirbhíseach: ‘Téigh amach ar na bóithre agus le hais na bhfál, agus cuir d’fhiacha orthu teacht isteach, ionas go mbeidh mo theach lán.<br>Óir deirim libh, na fir úd a fuair an cuireadh, ní bhlaisfidh aon duine acu mo dhinnéar.’”</p><hr /><h3>Naoimh Zachairias agus Eiliosaibeit(tuismitheoir↓ Eoin Baiste)</h3>"
        },
        {
            "id": "6",
            "imagen": "Dé Céadaoin",
            "contenido": "<h3>Naoimh Uile na hÉireann</h3><h3>Litir Naomh Pól chuig na Filipigh</h3><em>3,3-8a.</em><p>Is againne atá an fíorthimpeallghearradh mar is faoi anáil an Spioraid a adhraímid Dia agus is as Íosa Críost atá ár maíomh in ionad dul i muinín na colainne,<br>siúd is go bhféadfainnse bheith teann as an gcolainn chomh maith le cách. Go deimhin cibé duine eile atá teann as an gcolainn, is mó ná sin an bun atá agamsa le bheith amhlaidh:<br>de shliocht Iosrael mé, de threibh Bhiniáimin, Eabhrach den fhíorfhuil Eabhrach, agus timpeallghearradh mé ar an ochtú lá. I dtaca leis an dlí bhí mé I m’Fhairisíneach;<br>i dtaca le díograis chreidimh bhí mé i mo ghéarleantóir ar an Eaglais, agus i dtaca le fíréantacht dhlithiúil bhí mé gan cháim.<br>Na buntáistí seo a bhí agam, áfach, tá áirithe anois agam gur caillteanas glan iad mar gheall ar Chríost.<br>Agus ní hé sin amháin é ach áirím gur caillteanas gach uile ní le hais an bhua thar barr atá faighte agam: aithne a chur ar Íosa Críost, mo Thiarna. Ar mhaithe leis sin ligeas an t-iomlán ar ceal, agus tuigtear dom nach raibh ann ach truflais, le go ndéanfainn Críost a ghnóthú</p><h3>Leabhar na Salm</h3><em>105(104),2-3.4-5.6-7.</em><p>Bígí ag canadh dó, déanaigí a mholadh,<br>insígí a éachtaí go léir.<br>Déanaigí mórtas as a ainm óir is naofa é,<br>gairdigí, a lucht iarrtha, an Tiarna.<br>Breathnaígí an Tiarna agus a chumhacht,<br>lorgaígí a ghnúis de shíor.<br>Cuimhnigí ar na héachtaí a rinne sé,<br>ar a mhíorúiltí agus ar bhreitheanna a bhéil.<br>A shliocht Abrahám, a lucht fónaimh féin ! <br>A chlann Iacóib dá ndearna sé rogha !<br>Is é an Tiarna féin ár nDia <br>a bhfuil a bhreitheanna i réim ar fud na cruinne.</p><h3>Soiscéal Naofa Íosa Críost de réir Lúcáis</h3><em>15,1-10.</em><p>Na poibleacánaigh agus na peacaigh, bhí siad uile ag teacht ina ghar chun bheith ag éisteacht leis.<br>Agus bhí na Fairisínigh agus na scríobhaithe ag monabhar: “Glacann an duine seo peacaigh chuige,” deiridís, “agus itheann sé ina gcuibhreann.”<br>Agus labhair sé an parabal seo leo:<br>“Cén duine agaibh a mbíonn céad caora aige agus go gcaillfidh sé aon cheann amháin acu, nach bhfágann an naoi nóchad eile san fhásach agus dul ina diaidh siúd a bhí caillte nó go bhfaigheann í?<br>Agus nuair a fhaigheann, buaileann ar a ghuaillí í go háthasach,<br>agus ar theacht abhaile dó, glaonn sé a chaired agus a chomharsana le chéile, ag rá leo: ‘Déanaigí comhghairdeas liom, óir, an chaora a bhí caillte agam, fuair mé í.’<br>Deirim libh, is amhlaidh sin a bheidh níos mó áthais sna flaithis faoin aon pheacach amháin a dhéanann aithrí ná faoin naoi bhfíréin nóchad nach mbíonn gá le haithrí acu.<br>“Nó cén bhean a mbíonn deich ndrachma aici, má chailleann sí aon drachma amháin, nach lasann lampa agus an teach a scuabadh agus léirchuardach a dhéanamh nó go bhfaigheann é?<br>Agus nuair a fhaigheann, glaonn sí a cairde agus mná a comharsan le chéile, ag rá: ‘Déanaigí comhghairdeas liom, óir, an drachma a bhí caillte agam, fuair mé é.’<br>Is amhlaidh sin, deirim libh, a bhíonn áthas i láthair aingeal Dé faoin aon pheacach amháin a dhéanann aithrí.”</p>"
        },
        {
            "id": "7",
            "imagen": "Déardaoin",
            "contenido": "<h3>Déardaoin na tAonú Seachtaine Tríochad, Tráth Saor</h3><h3>Litir Naomh Pól chuig na Filipigh</h3><em>3,3-8a.</em><p>Is againne atá an fíorthimpeallghearradh mar is faoi anáil an Spioraid a adhraímid Dia agus is as Íosa Críost atá ár maíomh in ionad dul i muinín na colainne,<br>siúd is go bhféadfainnse bheith teann as an gcolainn chomh maith le cách. Go deimhin cibé duine eile atá teann as an gcolainn, is mó ná sin an bun atá agamsa le bheith amhlaidh:<br>de shliocht Iosrael mé, de threibh Bhiniáimin, Eabhrach den fhíorfhuil Eabhrach, agus timpeallghearradh mé ar an ochtú lá. I dtaca leis an dlí bhí mé I m’Fhairisíneach;<br>i dtaca le díograis chreidimh bhí mé i mo ghéarleantóir ar an Eaglais, agus i dtaca le fíréantacht dhlithiúil bhí mé gan cháim.<br>Na buntáistí seo a bhí agam, áfach, tá áirithe anois agam gur caillteanas glan iad mar gheall ar Chríost.<br>Agus ní hé sin amháin é ach áirím gur caillteanas gach uile ní le hais an bhua thar barr atá faighte agam: aithne a chur ar Íosa Críost, mo Thiarna. Ar mhaithe leis sin ligeas an t-iomlán ar ceal, agus tuigtear dom nach raibh ann ach truflais, le go ndéanfainn Críost a ghnóthú</p><h3>Leabhar na Salm</h3><em>105(104),2-3.4-5.6-7.</em><p>Bígí ag canadh dó, déanaigí a mholadh,<br>insígí a éachtaí go léir.<br>Déanaigí mórtas as a ainm óir is naofa é,<br>gairdigí, a lucht iarrtha, an Tiarna.<br>Breathnaígí an Tiarna agus a chumhacht,<br>lorgaígí a ghnúis de shíor.<br>Cuimhnigí ar na héachtaí a rinne sé,<br>ar a mhíorúiltí agus ar bhreitheanna a bhéil.<br>A shliocht Abrahám, a lucht fónaimh féin ! <br>A chlann Iacóib dá ndearna sé rogha !<br>Is é an Tiarna féin ár nDia <br>a bhfuil a bhreitheanna i réim ar fud na cruinne.</p><h3>Soiscéal Naofa Íosa Críost de réir Lúcáis</h3><em>15,1-10.</em><p>Na poibleacánaigh agus na peacaigh, bhí siad uile ag teacht ina ghar chun bheith ag éisteacht leis.<br>Agus bhí na Fairisínigh agus na scríobhaithe ag monabhar: “Glacann an duine seo peacaigh chuige,” deiridís, “agus itheann sé ina gcuibhreann.”<br>Agus labhair sé an parabal seo leo:<br>“Cén duine agaibh a mbíonn céad caora aige agus go gcaillfidh sé aon cheann amháin acu, nach bhfágann an naoi nóchad eile san fhásach agus dul ina diaidh siúd a bhí caillte nó go bhfaigheann í?<br>Agus nuair a fhaigheann, buaileann ar a ghuaillí í go háthasach,<br>agus ar theacht abhaile dó, glaonn sé a chaired agus a chomharsana le chéile, ag rá leo: ‘Déanaigí comhghairdeas liom, óir, an chaora a bhí caillte agam, fuair mé í.’<br>Deirim libh, is amhlaidh sin a bheidh níos mó áthais sna flaithis faoin aon pheacach amháin a dhéanann aithrí ná faoin naoi bhfíréin nóchad nach mbíonn gá le haithrí acu.<br>“Nó cén bhean a mbíonn deich ndrachma aici, má chailleann sí aon drachma amháin, nach lasann lampa agus an teach a scuabadh agus léirchuardach a dhéanamh nó go bhfaigheann é?<br>Agus nuair a fhaigheann, glaonn sí a cairde agus mná a comharsan le chéile, ag rá: ‘Déanaigí comhghairdeas liom, óir, an drachma a bhí caillte agam, fuair mé é.’<br>Is amhlaidh sin, deirim libh, a bhíonn áthas i láthair aingeal Dé faoin aon pheacach amháin a dhéanann aithrí.”</p><hr /><h3>Naomh Willibord (658 - 739 )()</h3>"
        },
        {
            "id": "8",
            "imagen": "Dé Haoine",
            "contenido": "<h3>Aoine na tAonú Seachtaine Tríochad, Tráth Saor</h3><h3>Litir Naomh Pól chuig na Filipigh</h3><em>3,17-21.4,1.</em><p>Déanaigí aithris ormsa le chéile, a bhráithre. Bígí ag faire ar na daoine a dhéanann de réir an tsampla a thugaimid daoibh.<br>Is minic ráite agam cheana libh – agus deirim libh anois é go deorach – go bhfuil mórán ag imeacht ina naimhde do chros Chríost.<br>Is é a mbascadh is dán dóibh sin; níl de Dhia acu ach a mbolg agus iad bródúil as a gcuid mínáire agus gan ach nithe saolta ina gceann acu.<br>Ar neamh atá ár mbaile dúchais againne, áfach, agus is ó neamh atáimid ag súil lenar bhfuasclóir a theacht, an Tiarna Íosa Críost.<br>Déanfaidh seisean an corp uiríseal seo againn a athmhúnlú ar aon dul lena chorp glórmhar féin – as ucht na cumhachta lena bhféadann sé gach uile ní a thabhairt faoina smacht.<br>Dá bhrí sin, a bhráithre ionúine na pairte, ós sibhse m’aoibhneas agus mo chuid den saol, seasaigí go daingean sa Tiarna, a chairde cléibh.</p><h3>Leabhar na Salm</h3><em>122(121),1-2.3-4a.4b-5.</em><p>Rinne mé gairdeas nuair a dúradh liom: <br>“Rachaimid isteach i dteach an Tiarna.”<br>Tá ár gcosa ina seasamh cheana féin<br> i do dhoirse, a Iarúsailéim.<br>Rinneadh cathair Iarúsailéim a thógáil <br>go dlúth is go daingean.<br>Is chuici suas a ghabhann na treibheanna,<br> treibheanna an Tiarna,<br>D’fhonn is go dtugaidís fianaise do Iosrael, <br>agus buíochas don Tiarna.<br>Is ansiúd atá cathaoir an bhreithiúnais, <br>cathaoir do theaghlach Dháiví.</p><h3>Soiscéal Naofa Íosa Críost de réir Lúcáis</h3><em>16,1-8.</em><p>Dúirt sé lena dheisceabail freisin: “Bhí fear saibhir ann a raibh maor aige, agus gearánadh é seo leis go raibh sé ag scaipeadh a mhaoine.<br>Chuir sé fios air agus dúirt leis: ‘Cad é seo a chluinim mar gheall ort? Tabhair cuntas uait i do mhaoirseacht, óir ní féidir thú a bheith i do mhaor feasta.’<br>Ansin dúirt an maor ina aigne: ‘Cad a dhéanfaidh mé, óir tá mo mháistir ag baint na maoirseachta díom? Níl neart ionam chun rómhair, ba nár liom dul le déirc.<br>Tá a fhios agam cad a dhéanfaidh mé, ionas, nuair a bheidh mé briste as an maoirseacht, go nglacfaidh siad isteach ina dtithe mé.’<br>Ghlaoigh sé chuige gach aon duine dá raibh i bhfiacha ag a mháistir, agus dúirt leis an gcéad duine: ‘Cé mhéad atá ag mo mháistir ort?’<br>Dúirt seisean: ‘Tá céad bairille ola.’ Dúirt sé leis: ‘Tóg do bhille, suigh síos, agus scríobh go tapa caoga.’<br>Ansin dúirt sé le duine eile: ‘Cé mhéad atá amuigh ortsa?’ Dúirt seisean: ‘Tá céad ceathrú arbhair.’ Dúirt sé leis: ‘Tóg do bhille agus scríobh ochtó.’<br>Agus mhol an máistir an maor mímhacánta mar go ndearna sé go géarchúiseach é; óir bíonn clann an tsaoil seo níos géarchúisí lena leithéidí féin ná clann an tsolais.</p><hr /><h3>Eoin Duns Scotus Beannaithe ( 1265 - 1308 ) ( Diagaire Éireannach )()</h3>"
        },
        {
            "id": "9",
            "imagen": "Dé Sathairn",
            "contenido": "<h3>Dedication of the Basilica of St. John Lateran in Rome</h3><h3>Leabhar Eizicéil</h3><em>47,1-2.8-9.12.</em><p>Rug sé ar ais mé go doras an Teampaill; agus féach, bhí uisce ag sceitheadh soir amach faoi bhun thairseach an Teampaill – bhí an Teampall féin ag féachaint soir. Sceith an t-uisce amach faoi bhun an taoibh theas de thairseach an Teampaill, ó dheas ón altóir.<br>Rug sé ansin mé amach an geata thuaidh agus thug orm dul timpeall amuigh fad leis an ngeata seachtrach thoir, áit a raibh an t-uisce ag sceitheadh soir.<br>Dúirt sé: “Sileann an t-uisce seo soir agus téann síos isteach san Arabá; agus ar dhul isteach dó in uisce marbh na farraige déanann sé an fharraige úr.<br>Aon áit a sileann an abhainn mairfidh gach dúil bheo a chorraíonn inti agus beidh flúirse éisc ann; de bhrí go mbíonn sláinte aon áit a dtéann an t-uisce agus go mbíonn an t-anam i ngach dúil aon áit a sileann an abhainn.<br>Ar bhruach na habhann, ar an dá bhruach, fásfaidh gach cineál crann toraidh, le duilleoga nach bhfeonn agus le toradh nach dteipeann. Béarfaidh siad toradh úr gach mí de bhrí go sileann an t-uisce seo dóibh ón sanctóir. Beidh a dtoradh mar bhia agus a nduilleoga mar leigheas.”</p><h3>Leabhar na Salm</h3><em>46(45),2-3.5-6.8-9.</em><p>Is dídean dúinn Dia, agus is é ár neart é: <br>is é ár gcúnamh go dearfa é le linn ár n-anacra.<br>Dá bhrí sin ní eagal linn má luascann an talamh <br>agus go gcaitear na sléibhte i gceartlár na mara.<br>Cuireann caisí na habhann lúcháir ar chathair Dé, <br>ionad naofa agus áras cónaithe an Neach is Airde.<br>Tá Dia ina lár, ní féidir í a bhogadh; <br>tiocfaidh Dia i gcabhair uirthi le fáinne an lae.<br>Tá Tiarna na Slua inár bhfochair,<br> is daingean dúinn Dia Iacóib.<br>Téanam agus feiceam oibreacha an Tiarna, <br>na héachtaí móra a rinne sé ar talamh.</p><h3>Soiscéal Naofa Íosa Críost de réir Eoin</h3><em>2,13-22.</em><p>Bhí Cáisc na nGiúdach in achmaireacht agus chuaigh Íosa suas go Iarúsailéim dá bhrí sin.<br>Fuair sé sa sanctóir lucht ba agus caoirigh agus colmáin a dhíol, agus lucht airgead a mhalartú ina suí ann.<br>Agus rinne sé sciúirse de théada agus thiomáin sé iad go léir amach as an sanctóir, na caoirigh agus na ba chomh maith; scaip sé airgead an lucht mhalartaithe agus leag sé na boird,<br>agus dúirt sé le lucht na gcolmán a dhíol: “Beirigí na nithe sin as seo agus ná déanaigí teach margaidh de theach m’Athar.”<br>Chuimhnigh a dheisceabail go bhfuil sé scríofa: “Déanfaidh díograis do thí mé a ithe.”<br>D’fhreagair na Giúdaigh ansin: “Cén comhartha,” ar siad leis, “atá á thaispeáint agat dúinn mar bhonn lena bhfuil á dhéanamh agat?”<br>D’fhreagair Íosa: “Leagaigí an teampall seo,” ar sé leo, “agus i dtrí lá tógfaidh mé suas arís é.”<br>Dúirt na Giúdaigh á fhreagairt: “Sé bliana agus daichead atá an Teampall seo á thógáil, agus an dtógfaidh tusa é i dtrí lá?”<br>Ach ar theampall a choirp féin a bhí seisean ag labhairt.<br>Nuair a d’aiséirigh sé ó mhairbh, dá bhrí sin, chuimhnigh a dheisceabail go ndúirt sé an chaint seo agus chreid siad sa scrioptúr agus sa chaint a dúirt Íosa.</p><hr /><h3>Eiliosaibeit na Tríonóide Beannaithe ( 1880 - 1906 )()</h3>"
        },
        {
            "id": "10",
            "imagen": "Dé Domhnaigh",
            "contenido": "<h3>An Dara Domhnach Tríochad Saor</h3><h3>Céad Leabhar na Ríthe</h3><em>17,10-16.</em><p>D’‘éirigh sé agus d’‘imigh mar sin go Zárafat. Nuair a bhain sé geata na cathrach amach, bhí baintreach ann ag cruinniú brosna. Chuir sé forrán uirthi agus dúirt: “Tabhair chugam le do thoil braoinín uisce i soitheach, ionas go mbeadh deoch uisce agam.”<br>Bhí sí ar tí imeacht faoina choinne nuair a ghlaoigh sé uirthi: “Ar mhiste leat,” ar sé, “blúire aráin a thabhairt chugam i do láimh.”<br>“Dar an Tiarna do Dhia beo,” a d’‘fhreagair sí, “níl builín aráin ar bith agam, níl ach glac mine i bpróca agus braoinín ola i gcrúiscín. Tá mé ag cruinniú cipín nó dhó anois roimh dhul isteach chun an méid sin a ullmhú dom féin agus do mo mhac le hithe, agus ansin gheobhaimid bás.”<br>Ach dúirt Éilias léi: “Ná bíodh eagla ort, imigh agus déan mar a dúirt tú, ach déan toirtín beag domsa as i dtús ama, agus tabhair chugam é, agus ina dhiaidh sin déan tuilleadh duit féin agus do do mhac.<br>Óir is mar seo a labhraíonn an Tiarna, Dia Iosrael: ‘‘Ní bheidh an próca mine ídithe, ní bheidh an crúiscín ola folamh, nó go dtiocfaidh an lá a chuirfidh an Tiarna fearthainn ar aghaidh na talún.’‘<br>D’‘imigh sí agus rinne mar a dúirt Éilias léi agus d’‘ith siad an bia, ise, eisean agus [a mac] ar feadh a lán laethanta.<br>Ní raibh an próca mine ídithe na an crúiscín ola folamh, díreach mar a dúirt an Tiarna roimh re trí bhéal Éilias.</p><h3>Leabhar na Salm</h3><em>146(145),7.8-9a.9bc-10.</em><p>Is é a dhéanann ceart don dream atá faoi chois. <br>Is é a thugann bia don ocrach. <br>Is é an Tiarna a scaoileann na braighdeanaigh.<br>Osclaíonn sé súile na ndall. <br>Tógann sé suas an dream atá crom.<br>Tugann an Tiarna grá don fhíréan; <br>ach cuireann sé slí na bpeacach trína chéile.<br>Tugann an Tiarna grá don fhíréan; <br>ach cuireann sé slí na bpeacach trína chéile.<br>Tugann an Tiarna grá don fhíréan; <br>ach cuireann sé slí na bpeacach trína chéile.<br>Beidh an Tiarna i réim go brách, <br>ina Dhia agat, a Shíón, ó ghlúin go glúin.</p><h3>Leabhar Eabhraigh</h3><em>9,24-28.</em><p>Óir ní isteach i sanctóir lámhdhéanta nach raibh ann ach samhail den fhíorshanctóir a chuaigh Críost, ach isteach sna flaithis féin mar a bhfuil sé anois ag déanamh idirghuí ar ár son I láthair Dé.<br>Ach ní théann sé isteach ann chun é féin a ofráil arís agus arís eile faoi mar a théann an t-ardsagart isteach san Áit Rónaofa bliain i ndiaidh bliana le fuil nach leis féin.<br>Óir dá mb’amhlaidh a bhí an scéal, bheadh air páis a fhulaingt arís agus arís eile ó chruthú na cruinne amach. Ina ionad sin, is amhlaidh atá sé tar éis teacht ar an saol sa ré dheiridh seo an t-aon uair amháin ar fad chun na peacaí a chur ar ceal trína íobairt féin.<br>Caithfidh gach duine bás a fháil an t-aon uair amháin ar fad agus ina dhiaidh sin tugtar breith air.<br>Mar an gcéanna ofráladh Críost an t-aon uair amháin ar fad le peacaí na ndaoine go léir a thógáil air féin; tiocfaidh sé arís, ní chun peacaí a chur ar ceal, ach chun na daoine atá ag tnúthán leis a shlánú.</p><h3>Soiscéal Naofa Íosa Críost de réir Mharcais</h3><em>12,38-44.</em><p>Dúirt sé ina theagasc: “Seachnaígí na scríobhaithe, an dream arb áil leo bheith ag siúl timpeall sna róbaí fada, agus go mbeifí ag beannú dóibh sna háiteanna poiblí,<br>agus na príomhshuíocháin acu sna sionagóga, agus na príomhthoilg ag na fleánna;<br>iadsan na daoine a ídíonn tithe na mbaintreach, ar scáth a bheith ag déanamh urnaithe fada. Is daoire an bhreith a gheobhaidh siad.”<br>Shuigh Íosa síos os comhair an chiste agus bhí sé ag faire ar an slua ag cur airgid isteach sa chiste, agus chuir a lán de na daoine saibhre mórán isteach ann.<br>Agus tháinig baintreach dhealbh agus chaith sí isteach dhá chianóg, is é sin feoirling.<br>Ghlaoigh sé chuige a dheisceabail, agus dúirt sé leo: “Deirim libh go fírinneach gur mó a chaith an bhaintreach bhocht seo isteach ná mar a chaith aon duine eile dár chaith ann.<br>Óir is den iomarca a bhí acu a chaith an chuid eile isteach, ach chaith sise isteach as a huireasa a raibh aici go léir, a cuid den saol.”</p><hr /><h3>Pápa Naomh Leon Mór ( 5ú Aois )()</h3>"
        },
        {
            "id": "11",
            "imagen": "Dé Luain",
            "contenido": "<h3>Luan na Dara Seachtaine Tríochad, Tráth Saor</h3><h3>Litir Naomh Pól chuig Títeas</h3><em>1,1-9.</em><p>Mise Pól, seirbhíseach do Dhia agus aspal le hÍosa Críost agus é mar fheidhm agam an creideamh a thabhairt dóibh sin atá tofa ag Dia agus iad a chur ar eolas na fírinne a sheolann chun na cráifeachta iad<br>le súil go mbainfidís amach an bheatha shíoraí. Gheall Dia, nár thug éitheach riamh, an bheatha seo dúinn roimh thús aimsire<br>agus san uain chuí nocht sé a bhriathar dúinn san fhorógra a cuireadh ina chúram ormsa ar ordú Dé, ár slánaitheoir.<br>Guím grásta agus síocháin ó Dhia an tAthair agus ónár Slánaitheoir Críost Íosa ar Thíteas, mo mhac dílis sa chreideamh atá i bpáirt againn.<br>Is é fáth ar fhág mé i gCréit thú, go gcuirfeá ord agus eagar ar an obair a bhí fós le déanamh agus go gceapfá seanóirí i ngach baile de réir na dtreoracha a thug mé duit:<br>bíodh gach seanóir acu gan cháim, agus gan é bheith pósta ach aon uair amháin, agus a chlann a bheith ina gcreidmhigh agus gan drabhlás ná easumhlaíocht a bheith le casadh leo.<br>Mar, ós maor do Dhia an t-uachtarán ní mór dó bheith gan locht, gan bheith ceanndána ná taghdach ná óltach ná achrannach ná amplach,<br>ach é bheith fáilteach, dea-mhéineach, stuama, cóir, diaganta, staidéartha.<br>Ní mór dó cloí go dlúth leis an teagasc fíor mar a múineadh dó féin é, i dtreo go mbeidh ar a chumas daoine eile a spreagadh leis an oideas folláin céanna agus lucht a bhréagnaithe a cheartú.</p><h3>Leabhar na Salm</h3><em>24(23),1-2.3-4ab.5-6.</em><p>Leis an Tiarna an talamh agus a lánmhaire, <br>an domhan ar fad agus a maireann ann.<br>Is é féin a bhunaigh ar an aigéan é <br>agus a dhaingnigh ar an bhfarraige íochtarach é.<br>Cé a rachaidh suas cnoc an Tiarna ? <br>Cé a bheidh ina sheasamh ina ionad naofa ?<br>An té a bhfuil lámh gan smál agus croí glan aige: <br>an té ar beag air nithe gan tairbhe<br>agus nach dtugann mionn éithigh dá chomharsa.<br>Beidh beannacht an Tiarna ar an té sin <br>agus luach saothair ó Dhia, a shlánaitheoir.<br>A leithéid sin a bhíonn á lorg: <br>a bhíonn ar thóir Dia Iacóib.</p><h3>Soiscéal Naofa Íosa Críost de réir Lúcáis</h3><em>17,1-6.</em><p>Dúirt sé lena dheisceabail: “Ní féidir gan na scannail a theacht, ach is mairg don té trína dtagann siad;<br>b’é a leas go gcrochfaí cloch mhuillinn faoina mhuineál agus é theilgean san fharraige níos túisce ná thabharfadh sé scannal d’aon duine amháin de na daoine beaga seo.<br>Aire daoibh! Má pheacaíonn do bhráthair, tabhair casaoid dó, agus má bhíonn aithreachas air, maith dó.<br>Agus má pheacaíonn sé i d’aghaidh seacht n-uaire sa lá agus go n-iompóidh sé chugat seacht n-uaire, ag rá: ‘Tá aithreachas orm’, maith dó.”<br>Dúirt na haspail leis an Tiarna: “Méadaigh an creideamh againn.”<br>Ach dúirt an Tiarna: “Dá mbeadh oiread ghráinne an tsíl mhustaird de chreideamh agaibh, déarfadh sibh leis an gcrann maoildeirge seo: ‘Baintear as do fhréamhacha tú, agus déan tú féin a phlandáil san fharraige!’ agus dhéanfadh sé rud oraibh.</p><hr /><h3>Naomh Mártan ( 316 - 397 ) ( Pátrún na Fraince )()</h3>"
        },
        {
            "id": "12",
            "imagen": "Dé Máirt",
            "contenido": "<h3>Máirt na Dara Seachtaine Tríochad, Tráth Saor</h3><h3>Litir Naomh Pól chuig Títeas</h3><em>2,1-8.11-14.</em><p>Bíodh d’fhocailse, áfach, ag teacht leis an teagasc folláin.<br>Abair leis na fir scothaosta a bheith stuama staidéartha measartha agus a bheith go daingean sa chreideamh, sa ghrá agus san fhoighne.<br>Abair leis na mná scothaosta mar an gcéanna iad féin a iompar mar a oireann do mhná diaganta, gan bheith cúlchainteach ná tugtha don ól ach iad a thabhairt dea-theagaisc<br>d’fhonn a thabhairt ar na mná óga bheith ceanúil ar a bhfir chéile agus ar a bpáistí<br>agus bheith ciallmhar, geanmnaí, tíosach, cineálta agus faoi smacht a bhfear, le heagla go gcaithfí dímheas ar bhriathar Dé.<br>Ar an gcuma chéanna abair leis na hógánaigh bheith stuama staidéartha<br>agus bíse féin i d’eiseamláir acu ar gach cineál dea-iompair: ar ghlaine do theagaisc, ar stuaim<br>agus ar chomhrá folláin gan locht, rud a chuirfidh mearbhall ar do chéile comhraic toisc gan aon ní táir a bheith aige le casadh linn.<br>Mar tá grásta Dé foilsithe anois, ag cur slánú ar fáil don uile dhuine.<br>Múineann sé dúinn cúl a thabhairt leis an éagráifeacht agus leis na mianta saolta agus maireachtáil sa ré atá anois ann go stuama ionraic diaganta,<br>fad a bheimid ag feitheamh le fíoradh ár ndóchais bheannaithe, le taibhsiú glórmhar ár nDé mhóir agus ár dTiarna Íosa Críost.<br>Thug seisean é féin suas ar ár son chun sinn a fhuascailt ó gach urchóid agus chun pobal ar leith a íonghlanadh dó féin, pobal a bheadh cíocrach chun dea-oibreacha.</p><h3>Leabhar na Salm</h3><em>37(36),3-4.18.23.27.29.</em><p>Cuir do dhóchas sa Tiarna agus déan an mhaith, <br>agus mairfidh tú sa tír go sábháilte.<br>Má thugann tú taitneamh don Tiarna <br>tabharfaidh seisean duit mian do chroí.<br>Ar an Tiarna atá cúram na neamhurchóideach, <br>agus mairfidh a n-oidhreacht go brách.<br>Stiúrann an Tiarna coiscéimeanna an duine <br>agus déanann slí an té is geal leis sábháilte.<br>Seachain an t-olc, déan an mhaith <br>agus mairfidh tú go buan mar a bhfuil tú.<br>Tiocfaidh na fíréin in oidhreacht an talaimh <br>agus mairfidh siad ann go brách.</p><h3>Soiscéal Naofa Íosa Críost de réir Lúcáis</h3><em>17,7-10.</em><p>“Cé agaibh a mbíonn seirbhíseach aige ag treabhadh nó ag aoireacht, a déarfaidh leis nuair a thagann sé isteach ón ngort: ‘Tar anois agus buail fút ag bord’?<br>Ina ionad sin, nach é a déarfaidh sé leis: ‘Réitigh rud chun dinnéir dom, fáisc crios fút féin agus freastail orm, nó go mbeidh ite agus ólta agam, agus ansin déanfaidh tú féin ithe agus ól’?<br>An ea go mbíonn sé faoi chomaoin ag an seirbhíseach de chionn go ndearna seisean a raibh ordaithe?<br>Amhlaidh sin daoibhse; nuair a bhíonn gach a raibh ordaithe daoibh déanta agaibh, abraigí: ‘Is seirbhísigh gan aird sinn: níl déanta againn ach an méid a bhí d’fhiacha orainn a dhéanamh.’”</p>"
        },
        {
            "id": "13",
            "imagen": "Dé Céadaoin",
            "contenido": "<h3>Céadaoin na Dara Seachtaine Tríochad, Tráth Saor</h3><h3>Litir Naomh Pól chuig Títeas</h3><em>3,1-7.</em><p>Cuir i gcuimhne dóibh bheith umhal do rialtóirí agus do lucht ceannais; bheith géilliúil agus ullamh chun gach gníomh fónta a dhéanamh;<br>gan míchlú a chur ar dhuine ar bith ach bheith síochánta, cneasta, cineálta leis an uile dhuine ina n-iompar ar fad.<br>Bhíomar féin gan chiall tráth; bhíomar easumhal agus ar seachrán, bhíomar tugtha d’ainmhianta agus do phléisiúir den uile shórt; bhíomar lán d’urchóid agus d’fhormad; bhíomar gráiniúil agus bhí fuath againn dá chéile.<br>Ach nuair a nochtadh cineáltas Dé, ár slánaitheoir, agus a ghrá don chine daonna, shaor sé sinn.<br>Agus ní de bharr aon dea-oibreacha fíréantachta a bheith déanta againne é ach as ucht a thrócaire féin. Shaor sé sinn trí fhothragadh na hathghiniúna agus trínár n-athnuachan ag an Spiorad Naomh.<br>Dháil sé an Spiorad orainn go fras trí Íosa Críost ár slánaitheoir<br>chun go bhfíréanófaí sinn lena ghrásta agus go mbeimis inár n-oidhrí aige agus súil againn leis an mbeatha shíoraí.</p><h3>Leabhar na Salm</h3><em>23(22),1-3a.3b-4.5.6.</em><p>Is é an Tiarna m’aoire: <br>ní bheidh aon ní de dhíth orm.<br>Cuireann sé féin i mo luí mé <br>i móinéar féir ghlais.<br>Seolann sé ar imeall an uisce mé<br>mar a bhfaighim suaimhneas. <br>Seolann sé ar shlí na fíréantachta mé<br>mar gheall ar a ainm.<br>Fiú dá siúlfainn i ngleann an dorchadais, <br>níor bhaol liom an t-olc <br>agus tú faram le do shlat is do bhachall <br>chun sólás a thabhairt dom.<br>Cóiríonn tú bord chun béile dom <br>i láthair mo naimhde. <br>Ungann tú mo cheann le hola; <br>tá mo chupa ag cur thairis.<br>Leanfaidh cineáltas is buanghrá mé <br>gach lá de mo shaol;<br> i dteach an Tiarna a mhairfidh mé <br>go brách na breithe.</p><h3>Soiscéal Naofa Íosa Críost de réir Lúcáis</h3><em>17,11-19.</em><p>Ansin, sa tslí dó go Iarúsailéim, ghabh sé feadh na teorann idir an tSamáir agus an Ghailíl;<br>agus le linn dó bheith ag dul isteach i mbaile áirithe, tháinig faoina dhéin deichniúr lobhar. Stad siad tamall uaidh,<br>agus labhair siad go hard á rá: “A Íosa, a Mháistir, bíodh trua agat dúinn!”<br>Ar a fheiceáil sin dó, dúirt sé leo: “Imígí agus taispeánaigí sibh féin do na sagairt.” Agus ag dul ann dóibh, glanadh iad.<br>Ach ar a fheiceáil do dhuine acu go raibh sé leigheasta, tháinig sé ar ais agus é ag tabhairt glóire do Dhia de ghlór ard,<br>agus chaith é féin ar a bhéal ag cosa Íosa ag tabhairt buíochais dó. Agus ba Shamárach eisean.<br>Labhair Íosa agus dúirt: “Nár glanadh an deichniúr? Agus an naonúr eile, cá bhfuil siad?<br>An ea nach raibh aon duine le fáil a thiocfadh ar ais ag tabhairt glóire do Dhia ach an coimhthíoch seo amháin?”<br>Agus dúirt sé leis: “Éirigh agus imigh leat; shlánaigh do chreideamh tú.”</p><hr /><h3>Naomh Josaphat Polotsk ( 1580 - 1623 )()</h3>"
        },
        {
            "id": "14",
            "imagen": "Déardaoin",
            "contenido": "<h3>Déardaoin na Dara Seachtaine Tríochad, Tráth Saor</h3><h3>Litir Naomh Pól chuig Filéamón</h3><em>1,7-20.</em><p>Ba mhór an lúcháir agus an sólás domsa an grá sin agatsa, a bhráthair, mar go bhfuil croí á thabhairt agat don phobal naofa.<br>Más ea, cé go bhfuil misneach mo dhóthain agam i gCríost chun ordú a thabhairt duit an rud ceart a dhéanamh, mar sin féin<br>is fearr liom as ucht an mhuintearais é a iarraidh d’achainí ort – mise Pól, atá i mo thoscaire agus i mo ghéibheannach freisin faoi láthair thar ceann Íosa Críost,<br>tá achainí le hiarraidh agam ort ar son Onaesamas, ar son an mhic úd agam a ghineas i ngéibheann.<br>Ba bheag an chabhair duitse tráth é ach is fóinteach duitse agus domsa anois é.<br>Is é cnú mo chroí é ach táim á chur ar ais chugat,<br>cé go mb’fhearr liom é a choimeád agam chun freastal orm thar do cheannsa, fad atáim i ngéibheann ar son an dea-scéil.<br>Ach níor mhaith liom aon ní a dhéanamh gan do cheadsa, le heagla gur faoi éigean a dhéanfá an mhaith agus nach de do dheoin féin é.<br>B’fhéidir gurb é fáth a raibh sé scartha leat ar feadh tamaill, i dtreo go bhfaighfeá seilbh shíoraí air,<br>ach ní chun go mbeadh sé ina dhaor agat feasta é ach, rud is fearr ná sin, chun go mbeadh sé ina bhráthair ionúin. Mar dá ansa liomsa é nach mó is ansa leatsa é, mar dhuine agus mar Chríostaí.<br>Dá bhrí sin, a dhuine na páirte, fáiltigh roimhe mar a d’fháilteofá romham féin.<br>Agus cibé eágóir a rinne sé ort nó cibé fiacha atá air, cuir ar mo chuntas-sa é.<br>Agus dearbhaímse, Pól, duit, faoi mo láimh féin, go gcúiteoidh mé leat é; agus ní áirím go bhfuil d’anam féin mar fhiacha agam ort.<br>Is ea, a bhráthair, táim ag iarraidh aisce ort sa Tiarna; tabhair tógáil chroí dom i gCríost.</p><h3>Leabhar na Salm</h3><em>146(145),7.8-9a.9bc-10.</em><p>Is é a dhéanann ceart don dream atá faoi chois. <br>Is é a thugann bia don ocrach. <br>Is é an Tiarna a scaoileann na braighdeanaigh.<br>Osclaíonn sé súile na ndall. <br>Tógann sé suas an dream atá crom.<br>Tugann an Tiarna grá don fhíréan; <br>ach cuireann sé slí na bpeacach trína chéile.<br>Tugann an Tiarna grá don fhíréan; <br>ach cuireann sé slí na bpeacach trína chéile.<br>Tugann an Tiarna grá don fhíréan; <br>ach cuireann sé slí na bpeacach trína chéile.<br>Beidh an Tiarna i réim go brách, <br>ina Dhia agat, a Shíón, ó ghlúin go glúin.</p><h3>Soiscéal Naofa Íosa Críost de réir Lúcáis</h3><em>17,20-25.</em><p>Nuair a d’fhiafraigh na Fairisínigh de cén uair a bheadh ríocht Dé ag teacht, dúirt sé leo á bhfreagairt: “Ríocht Dé, ní amhlaidh a bhraitear ag teacht í,<br>ná ní amhlaidh a déarfar: ‘Féach, tá sí anseo’; nó: ‘Tá sí ansiúd’; óir bíodh a fhios agaibh go bhfuil ríocht Dé in bhur lár.”<br>Dúirt sé fós leis na deisceabail: “Tiocfaidh an t-am ar mian libh aon lá amháin a fheiceáil de laethanta Mhac an Duine, agus ní fheicfidh sibh é.<br>Beifear á rá libh: ‘Féach, tá sé ansiúd’; nó: ‘Féach, tá sé anseo!’ Ná téigí ann: ná bígí ar a thóir.<br>De bhrí, ar nós mar a scinneann an splanc ó thaobh den chruinne ina lasair go dtí an taobh eile, is amhlaidh sin a bheidh Mac an Duine ina lá féin.<br>Ar dtús, áfach, ní foláir dó mórán a fhulaingt agus an diúltú a fháil ón nglúin seo.</p><hr /><h3>Naomh Lorcán Ua Tuathail(Ardeaspag ar Bhaile Átha Cliath ( 1128 - 1180 ))</h3>"
        },
        {
            "id": "15",
            "imagen": "Dé Haoine",
            "contenido": "<h3>Aoine na Dara Seachtaine Tríochad, Tráth Saor</h3><h3>Dara Litir Naomh Eoin</h3><em>1,4-9.</em><p>Ba mhór mo lúcháir a aireachtáil go bhfuil cuid de do chlann ag siúl san fhírinne de réir na haithne a fuaireamar ón Athair.<br>Ach anois achainím ar do Shoilse – ní amhail is dá mbeinn ag scríobh nua-aithne chugat ach an ceann a bhí againn ó thús – go dtugaimis grá dá chéile.<br>Agus is é seo an grá – go siúlaimis de réir a aitheanta: Seo í an aithne, mar a chuala sibh ó thús í, go siúlaimis sa ghrá.<br>Mar go ndeachaigh mórán mealltóirí ar an saol amach, daoine nach n-admhaíonn teacht Íosa Críost i gcolainn dhaonna. Sin é an mealltóir agus an tAinchríost.<br>Aire daoibh, le nach gcaille sibh ar shaothraigh sibh, ach go bhfaighe sibh an lánluach.<br>Gach duine a leanann leis ar aghaidh agus nach gcloíonn le teagasc Chríost ní shealbhaíonn Dia. An té a chloíonn leis an teagasc sealbhaíonn sé sin an tAthair agus an Mac.</p><h3>Leabhar na Salm</h3><em>119(118),1.2.10.11.17.18.</em><p>Is aoibhinn a mbíonn a slí gan mháchail, <br>a shiúlann i ndlí an Tiarna.<br>Is aoibhinn dá gcoimeádann a fhorálacha, á lorg ó lanchroí.<br>Iarraim thú le mo chroí go hiomlán; <br>nár imí mé ó d’aitheanta.<br>Cuirim do bhriathar i bhfolach i mo chroí; sula ndéanfainn peaca ort.<br>Bí go maith le do ghiolla le go mairfidh mé, agus go gcoimeádfaidh mé do bhriathra.<br>Oscail mo shúile chun go bhfeicfidh mé iontais uile do dhlí.</p><h3>Soiscéal Naofa Íosa Críost de réir Lúcáis</h3><em>17,26-37.</em><p>Agus amhail mar a bhí i laethanta Naoi, is amhlaidh sin freisin a bheidh i laethanta Mhac an Duine;<br>bhí siad ag ithe, bhí siad ag ól, bhí siad ag gabháil fear céile nó ban céile, go dtí an lá a ndeachaigh Naoi san áirc; agus tháinig an díle gur thug an bás dóibh uile.<br>Mar an gcéanna, amhail mar a bhí i laethanta Lót: bhí siad ag ithe, bhí siad ag ól, bhí said ag ceannach, bhí siad ag díol, bhí siad ag plandáil, bhí siad ag tógáil;<br>ach an lá ar imigh Lót amach as Sodom, fearadh tine agus ruibh ó Dhia as an spéir gur thug an bás dóibh uile.<br>Sa chaoi chéanna a bheidh, an lá a bhfuil Mac an Duine le foilsiú.<br>An lá sin, an té a bheidh ar bharr an tí agus a urra tí sa teach, ná téadh sé síos chun é a bhreith leis, agus mar an gcéanna an té a bheidh sa ghort, ná casadh sé ar ais.<br>Cuimhnígí ar mhnaoi Lót!<br>Cibé a iarrfaidh a anam a choinneáil slán, caillfidh sé é, agus cibé a chaillfidh é, déanfaidh sé é tharrtháil.<br>Deirim libh, beidh beirt fhear in aon leaba an oíche sin; tógfar duine acu agus fágfar an duine eile.<br>Beidh beirt bhan ag meilt in éineacht; tógfar bean acu ach fágfar an bhean eile.<br>(Beidh beirt sa ghort; tógfar duine acu, ach fágfar an duine eile.)”<br>Dúirt siad leis á fhreagairt: “Cén áit, a Thiarna?” Dúirt sé leo: “Mar a mbíonn an corpán, is ann freisin a bheidh na badhbha cruinnithe le chéile.”</p><hr /><h3>Naomh Ailbeartus Mór (1206 - 1280 )()</h3>"
        },
        {
            "id": "16",
            "imagen": "Dé Sathairn",
            "contenido": "<h3>Satharn na Dara Seachtaine Tríochad, Tráth Saor</h3><h3>Tríú Litir Naomh Eoin</h3><em>1,5-8.</em><p>A bhráthair na páirte, is dílis a chruthaigh tú sa mhéid go ndearna tú gar do na bráithre, agus go háirithe nuair ba choimhthígh iad, a thug teastas ar do charthanacht i bhfianaise na hEaglaise go léir.<br>Is inmholta a chruthóidh tú, á seoladh siúd chun bealaigh mar is cuí do sheirbhís Dé.<br>Mar gur ar son a ainmsean a ghabh siad bóthar agus gan tada á ghlacadh acu ó na págánaigh.<br>Is mithid dúinne dá bhrí sin soláthar dá leithéidí le go mba comhoibrithe sinn san fhírinne.</p><h3>Leabhar na Salm</h3><em>112(111),1-2.3-4.5-6.</em><p>Is aoibhinn don fhear ar a mbíonn eagla an Tiarna; <br>a thugann taitneamh dá aitheanta uile.<br>Beidh a shliocht siúd go tréan ar talamh; <br>is beannaithe clann an duine ionraic.<br>Beidh maoin is maitheas ina theaghlach; mairfidh a fhíréantacht go brách is choíche.<br>Bíonn ina sholas sa dorchacht don dea-dhuine; is trócaireach é, is fial, is ionraic.<br>Bíonn an dea-dhuine carthanach fial lena chuid; <br>riarann sé a ghnó go ceart onórach.<br>Ní chorrófar an fíréan choíche; <br>mairfidh a chuimhne go brách na breithe.</p><h3>Soiscéal Naofa Íosa Críost de réir Lúcáis</h3><em>18,1-8.</em><p>Dúirt sé parabal leo á chur i gcéill nárbh fholáir dóibh bheith ag guí de ghnáth gan bheith cortha de choíche:<br>“Bhí, i gcathair áirithe, breitheamh nach raibh eagla Dé air ná beann ar dhuine aige.<br>Bhí baintreach sa chathair sin freisin agus bhíodh sí ag teacht chuige, ag rá: ‘Déan ceart dom in aghaidh fhear mo chúisithe,’<br>ach níorbh áil leis é seal aimsire; ach sa deireadh dúirt sé ina aigne: ‘Más ea féin nach bhfuil eagla Dé orm ná beann ar dhuine agam,<br>ina dhiaidh sin, de chionn go mbíonn an bhaintreach seo do mo bhuaireamh, déanfaidh mé ceart di, le heagla go mbeadh sí ag teacht go deo ag crá mo chinn.’”<br>Agus dúirt an Tiarna: “Éistigí leis an mbreitheamh éagórach, a ndeir sé!<br>Agus an ea nach ndéanfaidh Dia ceart dá mhuintir thofa féin a bhíonn ag éamh air de lá is d’oíche, agus eisean ag déanamh foighne ina gcás?<br>Deirim libh, déanfaidh sé ceart go grod. Ach nuair a thiocfaidh Mac an Duine, an bhfaighidh sé creideamh ar an talamh?”</p><hr /><h3>Naomh Maighréad na hAlban (1045 - 1093 )()</h3>"
        },
        {
            "id": "17",
            "imagen": "Dé Domhnaigh",
            "contenido": "<h3>An Tríú Domhnach Tríochad Saor</h3><h3>Leabhar Dainéil</h3><em>12,1-3.</em><p>“San aimsir sin éireoidh Mícheál, an prionsa mór, atá i bhfeighil do mhuintire. Beidh sí ina haimsir bhuartha nach raibh a leithéid ann ó bhí cine ann i dtosach go dtí sin. Ach san aimsir sin saorfar do mhuintir, gach n-aon a bhfaighfear a ainm scríofa sa leabhar.<br>Dúiseoidh mórán dá gcodlaíonn i smúit na talún, cuid díobh chun na beatha síoraí, cuid eile chun táire agus tarcaisne síoraí.<br>Dealróidh na saoithe mar loinnir na spéire, agus iad siúd a theagasc an fhíréantacht do mhórán mar reanna neimhe ar feadh na síoraíochta.</p><h3>Leabhar na Salm</h3><em>16(15),5.8.9-10.11.</em><p>Is é an Tiarna is rogha liom, mo chuid de réir oidhreachta; <br>agus cuid mo chupáin; is ort atá mo sheasamh.<br>Coimeádaim an Tiarna de shíor i m’intinn: <br>agus é ar mo dheasláimh ní chorrófar mé choíche.<br>Tá gairdeas ar mo chroí agus áthas ar m’anam; <br>agus ligfidh mo cholainn a scíth faoi dhóchas.<br>Óir ní fhágfaidh tú m’anam i measc na marbh <br>ná ní ligfidh tú do do mhuirneach truailliú a fheiceáil.<br>Taispeánfaidh tú slí na beatha dom; <br>tá lúcháir go fial i do láthair <br>agus aoibhneas ar do dheasláimh go brách.</p><h3>Leabhar Eabhraigh</h3><em>10,11-14.18.</em><p>Téann gach sagart i mbun a chúraimí liotúirgeacha lá i ndiaidh lae. Ofrálann siad na híobairtí céanna go minic ach ní féidir leo sin peacaí a chur ar ceal.<br>Níor ofráil Críost ach an t-aon íobairt shíoraí amháin ar son peacaí. Ansin chuaigh sé ina shuí ar dheis Dé<br>mar a bhfuil sé ag feitheamh feasta nó go gcuirfear a naimhde mar stóilín faoina chosa.<br>Mar sin de, le haon íobairt amháin tá slánú iomlán síoraí faighte aige do na daoine a naomhaítear.<br>Dá bhrí sin, nuair a bhíonn peacaí maite, ní gá ofráil a dhéanamh ar a son níos mó.</p><h3>Soiscéal Naofa Íosa Críost de réir Mharcais</h3><em>13,24-32.</em><p>“Ach sna laethanta sin, tar éis na trioblóide sin, dorchófar an ghrian, agus ní thabharfaidh an ghealach a solas,<br>agus beidh na réaltaí ag titim ón spéir, agus beidh cumhachtaí na bhflaitheas ar crith.<br>Agus ansin feicfidh siad Mac an Duine ag teacht sna scamaill le mórchumhacht agus glóir.<br>Agus ansin cuirfidh sé na haingil amach agus baileoidh sé na tofaigh ó na ceithre gaotha, ó imill na talún go himill neimhe.<br>“Ach ón gcrann fígí foghlaimígí an parabal. Nuair a bhíonn an ghéag úr agus í ag cur na mbachlóg amach, bíonn a fhios agaibh an samhradh a bheith in achmaireacht.<br>Amhlaidh sin daoibh, nuair a fheicfidh sibh na nithe seo ag titim amach, bíodh a fhios agaibh go bhfuil sé in achmaireacht, ar an tairseach.<br>Deirim libh go fírinneach, ní imeoidh an ghlúin seo gan na nithe seo uile a bheith tagtha chun cinn.<br>Imeoidh neamh agus talamh, ach ní imeoidh mo bhriathrasa choíche.<br>“Ach mar gheall ar an lá sin agus ar an uair, níl a fhios ag duine ar bith, fiú ag nahaingil sna flaithis, ná ag an Mac, ach ag an Athair.</p><hr /><h3>Naomh Eiliosaibeit na hUngáire ( 1207 - 1231 )()</h3>"
        },
        {
            "id": "18",
            "imagen": "Dé Luain",
            "contenido": "<h3>Luan na Tríú Seachtaine Tríochad, Tráth Saor</h3><h3>Leabhar Apacailipsis</h3><em>1,1-4.2,1-5a.</em><p>Is é seo apacailipsis Íosa Críost a thug Dia dó chun go dtaispeánfadh sé dá sheirbhísigh cad iad na nithe nach foláir a theacht gan mhoill; sheol sé a aingeal uaidh agus chuir in iúl é d’Eoin a sheirbhíseach;<br>thug seisean fianaise ar bhriathar Dé agus ar fhianaise Íosa Críost de réir mar a chonaic sé.<br>Is méanar dó seo a léann os ard agus a éisteann le focail na fáistine seo agus a choimeádann a bhfuil scríofa inti; óir tá an uain in achomaireacht.<br>Eoin chun na seacht n-eaglaisí san Áise: Grásta chugaibh, agus síocháin ón té atá, a bhí, agus atá le teacht, agus ó na seacht spiorad os comhair a ríchathaoireach<br>“Scríobh go dtí aingeal na heaglaise in Eifeasas: ‘Mar seo a deir an té a bhfuil greim aige ar na seacht n-eaglaisí ina dheasláimh, agus a shiúlann i measc na seacht gcoinnleoirí óir:<br>Is eol dom d’oibreacha, agus do shaothar, agus d’fhoighne, agus mar nach féidir duit lucht an oilc a fhulaingt, agus mar a phromhaigh tú an dream a thug aspail orthu féin agus nach amhlaidh dóibh, agus mar a fuair tú bréagach iad.<br>Is eol dom go bhfuil foighne agat, gur fhulaing tú ar son m’ainm gan traochadh.<br>Ach tá seo agam i d’aghaidh: gur thréig tú an grá a bhí agat a chéaduair.<br>Cuimhnigh, más ea, ar cad as ar thit tú, agus déan aithrí agus déan na hoibreacha a rinne tú ar dtús. Mura ndéana tú, tiocfaidh mé chugat agus tógfaidh mé do choinnleoir óna ionad, mura ndéana tú aithrí.</p><h3>Leabhar na Salm</h3><em>1,1-2.3.4.6.</em><p>Is aoibhinn don fhear nach leanann de chomhairle lucht na héagráifeachta; nach seasann i slí na bpeacach, agus nach suíonn i gcuideachta na sotalach;<br>ach a bhfuil a dhúil i ndlí an Tiarna, agus a dhéanann machnamh air de lá agus d’oíche.<br>Is cosúil an duine sin le crann a plandaíodh ar bhruach na habhann, a thugann a thoradh go tráthúil agus nach bhfeonn a dhuilleoga choíche. Bíonn an rath ar gach aon ní dá ndéanann sé.<br>Ní amhlaidh do na héagráifigh, ní amhlaidh! ach mar cháith a scaiptear le gaoth.<br>Óir is cúram don Tiarna slí na bhfíréan, ach rachaidh slí na n-éagráifeach ar ceal.</p><h3>Soiscéal Naofa Íosa Críost de réir Lúcáis</h3><em>18,35-43.</em><p>Bhí, agus é ag teacht i ngar do Ireachó, dall ina shuí le hais an bhóthair ag iarraidh déirce.<br>Nuair a chuala sé an slua ag gabháil thairis, d’fhiafraigh sé cad é a bhí ar bun.<br>Dúradh leis: “Tá Íosa an Nazórach ag dul thar bráid.”<br>Agus d’éigh sé amach: “A Íosa, a mhic Dháiví, bíodh trua agat dom!”<br>Agus iad seo a bhí i dtosach an tslua, bhí siad ag bagairt air bheith ina thost, ach b’amhlaidh ba mhóide a bhí seisean ag screadach: “A Mhic Dháiví bíodh trua agat dom!”<br>Stad Íosa dá shiúl, agus d’ordaigh é sheoladh chuige. Ar theacht dó ina ghar d’fhiafraigh sé de:<br>“Cad ab áil leat mé a dhéanamh duit?” Dúirt seisean: “A Thiarna, mo radharc a bheith agam!”<br>Dúirt Íosa leis: “Bíodh do radharc agat: shlánaigh do chreideamh tú.”<br>Agus tháinig a radharc dó láithreach, agus lean sé é ag glóiriú Dé. Ar a fheiceáil sin don phobal uile, thug siad moladh do Dhia.</p><hr /><h3>Naomh Odo ó Cluny ( 878 - 942 )()</h3>"
        },
        {
            "id": "19",
            "imagen": "Dé Máirt",
            "contenido": "<h3>Máirt na Tríú Seachtaine Tríochad, Tráth Saor</h3><h3>Leabhar Apacailipsis</h3><em>3,1-6.14-22.</em><p>“Scríobh go dtí aingeal na heaglaise i Sairdis: ‘Mar seo a deir an té ag a bhfuil seacht spiorad Dé agus na seacht réalta: Is eol dom d’oibreacha, go bhfuil tú in ainm a bheith beo, ach gur marbh thú.<br>Dúisigh agus neartaigh a bhfuil fágtha agus ar tí báis, óir ní bhfuair mé d’oibreacha foirfe os comhair mo Dhé.<br>Cuimhnigh más ea cad a ghlac tú agus a chuala tú, agus coinnigh do ghreim agus déan aithrí. Mura ndúisí tú, tiocfaidh mé mar ghadaí agus ní bheidh a fhios agat cén uair a thiocfaidh mé ort.<br>Ach tá beagán agat i Sairdis, daoine nár shalaigh a n-éidí; agus siúlóidh siad faram in éidí geala óir is fiú iad é.<br>An té a bheireann bua beidh sé gléasta mar sin in éidí geala, agus ní scriosfaidh mé a ainm as leabhar na beatha, agus admhóidh mé a ainm os comhair m’athar agus os comhair a aingeal.<br>An té a bhfuil cluas air, éisteadh sé lena bhfuil á rá ag an Spiorad leis na heaglaisí.’<br>“Scríobh go dtí aingeal na heaglaise i Láoidícéa: ‘Mar seo a deir an tAmen, an finné dílis fírinneach, céadtús chruthúnas Dé.<br>Is eol dom d’oibreacha, nach fuar thú agus nach te. Uch nach fuar nó te thú!<br>De bhrí go bhfuil tú alabhog, gan a bheith fuar ná te, táim chun tú a sceitheadh as mo bhéal amach.<br>Óir deir tú: “Táim saibhir, táim faoi chonách, níl aon easpa orm”; agus gan a fhios agat go bhfuil tú dearóil, truamhéileach, bocht, dall, gan éadach.<br>Comhairlím duit ór a cheannach uaim atá profa sa tine, chun go mbeifeá saibhir; agus éidí geala le cur ort chun nár léir náire do bhall nocht; agus uinnimint le do shúile a ungadh chun go mbeadh radharc agat.<br>An lucht dá dtugaim grá, ceartaím agus smachtaím; bí díograiseach, uime sin, agus déan aithrí.<br>Seo mé i mo sheasamh ag an doras, agus ag bualadh air; má chloiseann aon duine mo ghuth agus an doras a oscailt dom, tiocfaidh mé isteach chuige agus beidh bia agam fairis agus aigesean faramsa.<br>An té a bheireann bua, tabharfaidh mé cead dó suí taobh liom i mo ríchathaoir, faoi mar a bhí an bua agamsa agus gur shuigh mé taobh le m’athair ina ríchathaoir.<br>An té a bhfuil cluas air, éisteadh sé lena bhfuil á rá ag an Spiorad leis na heaglaisí.’”</p><h3>Leabhar na Salm</h3><em>15(14),2-3ab.3cd-4ab.5.</em><p>An té a shiúlann gan cháim; <br>an té a dhéanann fíréantacht <br>agus a labhraíonn go díreach óna chroí,<br>An té nach ndéanann tromaíocht lena theanga.<br>An té nach ndéanann olc dá chomharsa<br>is nach dtugann masla don duine thall;<br>An té ar beag aige an drochdhuine<br>agus ar mór aige lucht eagla an Tiarna.<br>An té nach ngabhann siar ar a bhriathar<br>An té nach gcuireann a chuid airgid ar úsaireacht, <br>’s nach nglacann le breab in aghaidh an neamhchiontaigh. <br>An té a dhéanfaidh amhlaidh <br>ní bhainfear dá threoir é go brách.</p><h3>Soiscéal Naofa Íosa Críost de réir Lúcáis</h3><em>19,1-10.</em><p>Agus ar theacht isteach in Ireachó dó, bhí sé ag gabháil tríd.<br>Agus fear darbh ainm Zacháias a bhí ina cheannphoibleacánach agus é saibhir,<br>bhí sé ag iarraidh radharc a fháil ar Íosa, cérbh é féin; ach ní fhéadfadh de dheasca an tslua, óir bhí sé íseal ina phearsa.<br>Agus rith sé roimhe chun cinn agus chuaigh in airde i gcrann seiceamair chun go bhfeicfeadh sé é, óir is thairis sin a bhí sé le gabháil.<br>Nuair a tháinig Íosa go dtí an áit, bhreathnaigh sé suas agus dúirt leis: “A Zacháias, dean deifir agus tar anuas, óir is i do theachsa nach foláir dom fanacht inniu.”<br>Agus tháinig sé anuas go deifreach agus chuir fáilte roimhe go háthasach.<br>Ar a fheiceáil sin do chách, bhí siad ag monabhar á rá: “Tá sé tar éis dul ar lóistín ag peacach.”<br>Ach dúirt Zacháias go croíúil leis an Tiarna: “Is é a dhéanfaidh mé, a Thiarna, leath mo mhaoine a thabhairt do na boicht, agus má bhain mé aon ní go héagórach d’aon duine, déanfaidh mé aisíoc leis faoi cheathair.”<br>Dúirt Íosa leis: “Tá slánú tar éis teacht chun an tí seo inniu, mar is mac d’Abrahám an duine seo freisin:<br>óir tháinig Mac an Duine chun an rud a bhí caillte a lorg agus a shlánú.”</p><hr /><h3>Naomh Hugh ó Lincoln ( 1140 - 1200 )()</h3>"
        },
        {
            "id": "20",
            "imagen": "Dé Céadaoin",
            "contenido": "<h3>Céadaoin na Tríú Seachtaine Tríochad, Tráth Saor</h3><h3>Leabhar Apacailipsis</h3><em>4,1-11.</em><p>Bhí fís agam ina dhiaidh sin, agus ba shiúd doras oscailte ar neamh, agus an chéad ghlór a chuala ag labhairt liom mar ghlór trumpa, bhí sé á rá: “Gabh anseo aníos agus taispeánfaidh mé duit a gcaithfidh teacht ina ndiaidh seo.”<br>Bhí mé faoi luí an Spioraid gan mhoill, agus, féach, bhí ríchathaoir suite sna flaithis, agus neach ina shuí sa chathaoir sin.<br>Agus an té a bhí ina shuí bhí sé ar lí seaspair agus sairdis agus bhí bogha ceatha timpeall na ríchathaoireach ar dhealramh na smaragaide.<br>Bhí ceithre ríchathaoir fichead mórthimpeall na ríchathaoireach agus ceathrar seanóirí fichead ina suí sna ríchathaoireacha, iad gléasta in éidí geala agus corónacha óir ar a gceann.<br>Gabhann amach ón ríchathaoir splancacha tintrí, glórtha agus toirneacha; bíonn seacht lóchrann tine ar lasadh os comhair na ríchathaoireach, agus is iadsan seacht spiorad Dé.<br>Agus os comhair na ríchathaoireach tá mar a bheadh farraige gloine, cosúil le criostal. Agus i lár baill ag an ríchathaoir, agus mórthimpeall na ríchathaoireach, tá ceithre dhúil bheo atá lán de shúile chun tosaigh agus laistiar.<br>Is cosúil an chéad dúil bheo le leon agus an dara dúil le damh; tá aghaidh mar aghaidh duine ar an tríú dúil, agus tá an ceathrú dúil cosúil le hiolar ar eitilt.<br>Agus bíonn sé sciatháin ar gach ceann de na ceithre dúile beo, agus iad lán de shúile mórthimpeall agus laistigh; ní théann aon stad orthu de lá ná d’oíche ach ag rá:<br>“Is naofa, naofa, naofa, an Tiarna Dia Uilechumhachtach; an té a bhí ann, atá, agus atá le teacht.”<br>Agus i gcónaí nuair a thugann na dúile glóir agus onóir agus buíochas don té atá ina shuí sa ríchathaoir, an té a mhaireann ar feadh na síoraíochta, sléachtann an ceathrar seanóirí fichead go talamh os comhair an té atá ina shuí sa ríchathaoir, agus adhrann siad an té a mhaireann ar feadh na síoraíochta, agus caitheann a gcorónacha síos os comhair na ríchathaoireach á rá:<br>“A Thiarna agus a Dhia linn, is fiú thú glóir agus onóir agus cumhacht a fháil, óir is tú a chruthaigh an uile ní agus is trí do thoil a tháinig siad ann agus a cruthaíodh iad.</p><h3>Leabhar na Salm</h3><em>150(149),1-2.3-4.5-6.</em><p>Molaigí Dia ina ionad naofa! Molaigí é i bhfirmimint a chumhachta!<br>Molaigí é as ucht a éachtaí! Molaigí é as ucht a chumhachta ollmhóire!<br>Molaigí é le séideadh an stoic! Molaigí é leis an gcruit agus leis an gcláirseach!<br>Molaigí é le teampán is le rince! Molaigí é le téada ceoil is leis an bpíb!<br>Molaigí é le clagarnach na gciombal! Molaigí é le ciombail chlingíneacha!<br>An uile dhúil bheo dá bhfuil ann, moladh sé an Tiarna! Alleluia.</p><h3>Soiscéal Naofa Íosa Críost de réir Lúcáis</h3><em>19,11-28.</em><p>Ag éisteacht dóibh leis an méid sin, lean sé air agus labhair parabal, de bhrí go raibh sé i ngar do Iarúsailéim agus gur síleadh dóibh ríocht Dé a bheith le taibhsiú láithreach.<br>Uime sin a dúirt: “Chuaigh duine de threibh uasal go tír i gcéin chun céim ríoga a bhaint amach dó féin agus filleadh ansin.<br>Ghlaoigh sé ar dheichniúr dá sheirbhísigh agus thug dóibh deich míoná agus dúirt leo: ‘Bígí i mbun gnó go dtaga mé.’<br>Ach bhí fuath ag a chomhthírigh dó, agus chuir siad teachtaí ina dhiaidh chun a rá: ‘Ní áil linn é seo a bheith ina rí orainn.’<br>Ach ar a theacht ar ais i dtráth agus an chéim ríoga bainte amach aige, d’ordaigh sé fios a chur ar na seirbhísigh úd chuige a raibh an t-airgead tugtha aige dóibh, chun go mbeadh a fhios aige cad a bhí de bharr a ngnó acu faoi seach.<br>Tháinig an chéad duine i láthair agus dúirt: ‘A thiarna, ghnóthaigh do mhíoná deich míoná.’<br>Dúirt sé leis: ‘Is maith sin, a dhea-sheirbhísigh; de bhrí go raibh tú iontaofa faoin mbeagán, bíodh forlámhas agat ar dheich gcathair.”<br>Tháinig an dara duine agus dúirt: ‘Rinne do mhíoná cúig mhíoná, a thiarna.’<br>Dúirt sé leis sin chomh maith: ‘Tusa mar an gcéanna, bí i gceannas ar chúig chathair.’<br>Ach tháinig an duine eile agus dúirt: ‘A thiarna, seo duit do mhíoná; bhí sé i gcoimeád agam i naipcín.<br>Óir bhí eagla orm romhat, de bhrí gur duine dian tú; glacann tú chugat an rud nár chuir tú i dtaisce agus baineann tú an fómhar nár chuir tú a shíol.’<br>Dúirt sé leis: ‘Tabharfaidh mé breith do bhéil féin ort, a dhroch-sheirbhísigh! Bhí a fhios agat, an raibh, gur duine dian mé, ag glacadh chugam an rud nár chuir mé i dtaisce, agus ag baint an fhómhair nár chuir mé a shíol?<br>Cad chuige más ea nár chuir tú mo chuid airgid ar gaimbín? Agus nuair a thiocfainn, dhéanfainn é éileamh le hús.’<br>Agus dúirt sé leo seo a bhí i láthair: ‘Bainigí de an míoná, agus tugaigí é dó seo a bhfuil na deich míoná aige.’<br>‘Ach, a thiarna,’ ar said sin leis, ‘tá deich míoná aigesean.’<br>‘Deirim libh, gach aon duine a mbíonn aige, tabharfar dó, ach an té nach mbíonn aige, bainfear de fiú amháin a mbíonn aige.<br>Ach na naimhde úd agam nárbh áil leo mé bheith i mo rí orthu, seolaigí i leith iad agus déanaigí iad a choscairt i mo láthair.’”<br>Nuair a bhí an méid sin ráite aige, ghluais sé roimhe ag dul suas go Iarúsailéim.</p><hr /><h3>Naomh Edmund (841 - 870 )()</h3>"
        },
        {
            "id": "21",
            "imagen": "Déardaoin",
            "contenido": "<h3>Déardaoin na Tríú Seachtaine Tríochad, Tráth Saor</h3><h3>Leabhar Apacailipsis</h3><em>5,1-10.</em><p>Agus chonaic mé go raibh, i ndeaslámh an té a bhí ina shuí sa ríchathaoir, scrolla ar a raibh scríbhneoireacht laistigh agus lasmuigh, agus é séalaithe le seacht séala;<br>agus chonaic mé aingeal tréan ag fógairt de ghlór ard: “Cé hé ar fiú é an scrolla a oscailt agus a shéalaí a bhriseadh?”<br>Ach níor fhéad aon duine ar neamh ná ar talamh ná faoin talamh an scrolla a oscailt, ná féachaint air.<br>Ghoil mé go fuíoch mar nach bhfuarthas aon duine arbh fhiú é an scrolla a oscailt ná féachaint air.<br>Ach dúirt duine de na seanóirí liom: “Ná bí ag gol. Féach! bhí an bua ag an leon de threibh Iúdá, fréamh Dháiví, i dtreo go n-osclóidh sé an scrolla agus a sheacht séala.”<br>Agus chonaic mé an tUan, mar a bheadh tar éis a bhásaithe, ina sheasamh i lár slí, idir an ríchathaoir agus na ceithre dúile beo, agus na seanóirí; bhí seacht n-adharc air agus seacht súil aige arbh iad seacht spiorad Dé a seoladh amach ar fud an domhain uile.<br>Agus tháinig sé agus thóg sé [an scrolla] as deaslámh an té a bhí ina shuí sa ríchathaoir.<br>Agus nuair a thóg sé an scrolla, shléacht na ceithre dúile beo agus an ceathrar seanóirí fichead go talamh os comhair an Uain, agus ag cách díobh bhí cruit agus cuach óir lán de thúis – urnaithe na naomh is é sin.<br>Chan siad iomann nua á rá: “Is fiú thú an scrolla a ghlacadh, agus a shéalaí a bhriseadh, óir básaíodh thú agus d’fhuascail tú daoine do Dhia le d’fhuil, as gach treibh, agus teanga, agus pobal, agus cine,<br>agus rinne tú díobh ríocht agus sagairt dár nDia, agus rialóidh siad ar talamh.”</p><h3>Leabhar na Salm</h3><em>149(148),1-2.3-4.5-6a.9b.</em><p>Alleluia !<br>Canaigí amhrán nua don Tiarna; <br>moltar é i gcomhthionól na bhfíréan.<br>Déanadh Iosrael gairdeas faoina gcruthaitheoir; <br>bíodh ríméad ar chlann Shíón faoina Rí.<br>Molaidís a ainm le rince; <br>déanaidís ceol ar an gcláirseach is ar an gcruit.<br>Óir tugann an Tiarna taitneamh dá phobal; <br>tugann sé an bua do lucht na huirísle.<br>Bíodh gairdeas ina nglóir ag na fíréin; <br>canaidís le lúcháir ina leapacha.<br>Bíodh mórmholtaí Dé ina mbéal acu; <br>agus claíomh an dá fhaobhar ina láimh.<br>D’fhonn breithiúnas a chur i bhfeidhm mar a ceapadh dóibh;<br> is í an ghlóir seo atá i ndán dá naoimh uile.</p><h3>Soiscéal Naofa Íosa Críost de réir Lúcáis</h3><em>19,41-44.</em><p>Nuair a tháinig sé i ngar don chathair agus radharc aige uirthi, ghoil sé mar gheall uirthi,<br>ag rá: “Dá mbeadh a fhios agatsa freisin, sa lá seo, na nithe atá de dhíth chun síochána! ach is amhlaidh atá siad i bhfolach ó do shúile.<br>Óir béarfaidh na laethanta ort nuair a chuirfidh do naimhde páil léigir umat, nuair a thimpeallóidh siad tú agus cúngrach a dhéanamh ort ó gach taobh;<br>nuair a bhascfaidh siad ar lár thú féin agus do chlann atá ionat, gan cloch ar mhuin cloiche a fhagáil ionat, de bhrí nár aithin tú aimsir d’fhiosraithe.”</p><hr /><h3>Toirbhirt na Maighdine Beannaithe Muire()</h3>"
        },
        {
            "id": "22",
            "imagen": "Dé Haoine",
            "contenido": "<h3>Aoine na Tríú Seachtaine Tríochad, Tráth Saor</h3><h3>Leabhar Apacailipsis</h3><em>10,8-11.</em><p>Ansin an guth a chuala ó na flaithis labhair sé liom arís, agus dúirt sé liom: “Ar aghaidh leat, tóg an scrolla atá ar oscailt i lámh an aingil atá ina sheasamh ar an bhfarraige agus ar an talamh.”<br>Chuaigh mé chun an aingil á rá leis an scrolla beag a thabhairt dom. Agus dúirt sé liom: “Tóg agus slog é, agus cuirfidh sé casadh searbh ar do ghoile, ach beidh sé milis mar mhil i do bhéal.”<br>Thóg mé an scrolla beag, más ea, ó lámh an aingil agus shlog mé é, agus bhí sé milis mar mhil i mo bhéal, agus nuair a bhí sé ite agam tháinig casadh searbh ar mo ghoile.<br>Ansin dúradh liom: “Ní foláir duit fáistine a dhéanamh arís i dtaobh pobal agus ciníocha (agus teangacha) agus a lán ríthe.”</p><h3>Leabhar na Salm</h3><em>119(118),14.24.72.103.111.131.</em><p>Gairdím i slí d’fhorálacha amhail san uile shaibhreas.<br>Óir is iad d’fhorálacha m’aoibhneas; <br>is iad do reachtanna mo chomhairleoirí.<br>Is fearr liom go mór fada dlí do bhéilse <br>ná na mílte d’ór agus d’airgead.<br>Is milse do bhriathra le mo charball; <br>ná mil le mo bhéal.<br>Is iad d’fhorálacha mo oidhreacht go brách; <br>cuireann siad áthas ar mo chroí.<br>Bíonn mo bhéal ar leathadh ag osnaíl dom <br>agus mé ag tnúth le d’aitheanta.</p><h3>Soiscéal Naofa Íosa Críost de réir Lúcáis</h3><em>19,45-48.</em><p>Ansin, ar dhul isteach sa Teampall dó, thosaigh sé ag tiomáint na ndíoltóirí amach,<br>ag rá leo: “Tá scríofa: ‘Beidh mo theach ina theach urnaithe’; ach tá uaimh robálaithe déanta agaibhse de.”<br>Bhíodh sé ag teagasc gach lá sa Teampall. Bhí uachtaráin na sagart agus na scríobhaithe ag iarraidh é a mhilleadh, agus cinn an phobail chomh maith;<br>ach ní raibh a fhios acu cad a dhéanfaidís, óir bhí an pobal uile ar bís ag éisteacht leis.</p><hr /><h3>Naomh Cécile ( 3ú Aois )()</h3>"
        },
        {
            "id": "23",
            "imagen": "Dé Sathairn",
            "contenido": "<h3>Satharn na Tríú Seachtaine Tríochad, Tráth Saor</h3><h3>Leabhar Apacailipsis</h3><em>11,4-12.</em><p>Is iadsan an dá chrann ola, agus an dá lóchrann a sheasaíonn os comhair Tiarna an domhain.<br>Agus más áil le haon duine dochar a dhéanamh dóibh, tagann tine as a mbéal agus slogann a naimhde. Más áil le haon duine dochar a dhéanamh dóibh, más ea, is mar sin nach foláir é a mharú.<br>Tá sé de chumhacht acu na spéartha a iamh i dtreo nach mbeadh aon bháisteach ann le linn laethanta a bhfáidheoireachta; agus tá de chumhacht acu na huiscí a iompú ina bhfuil, agus an talamh a bhualadh le gach sórt plá a mhinice agus is mian leo.<br>Agus ar gcríochnú a bhfianaise dóibh, an beithíoch a éiríonn aníos as an duibheagán, fearfaidh sé cogadh orthu agus cloífidh iad agus maróidh iad.<br>Agus beidh a gcorpáin ina luí ar shráid na cathrach móire – ar a dtugtar go fíorúil Sodom, agus an Éigipt mar ar céasadh a dTiarna chomh maith;<br>agus daoine ó gach pobal agus treibh agus teanga agus cine ag stánadh ar a gcorpáin ar feadh trí lá go leith, gan cead a thabhairt iad a adhlacadh;<br>agus gairdeas ar áitritheoirí an domhain ina dtaobh. Cuirfidh siad tabhartais chun a chéile mar gur chiap an bheirt fháidh seo áitritheoirí an domhain.”<br>Ansin tar éis trí lá go leith chuaigh spiorad beatha ó Dhia isteach iontu, agus sheas siad ar a mbonna, agus ghabh scéin mhór a raibh ag faire orthu.<br>Agus chuala siad guth tréan ó na flaithis á rá leo: “Tagaigí anseo aníos!” Agus chuaigh siad suas chun na bhflaitheas i néal agus a naimhde ag faire orthu.</p><h3>Leabhar na Salm</h3><em>144(143),1.2.9-10.</em><p>Moladh leis an Tiarna, mo charraig, <br>a oileann mo lámha chun catha; <br>agus fós mo mhéara chun cogaidh.<br>Is é siúd mo ghrá agus mo dhaingean;<br>is é mo dhún é agus m’fhuascailteoir; <br>mo sciath é ina gcuirim mo dhóchas; <br>cuireann sé ciníocha faoi mo smacht.<br>Canfaidh mé amhrán nua duit, a Dhia; <br>seinnfidh mé ar chláirseach na ndeich dtéad duit.<br>Óir is tú a thugann an bua do ríthe; <br>agus a thug tarrtháil ar Dháiví, do ghiolla.</p><h3>Soiscéal Naofa Íosa Críost de réir Lúcáis</h3><em>20,27-40.</em><p>Tháinig chuige ansin cuid de na Sadúcaigh – iad seo a shéanann aiséirí a bheith ann –<br>agus chuir siad ceist air: “A Mháistir,” ar siad, “seo mar a d’ordaigh Maois dúinn sa scríbhinn: ‘Má bhíonn ag duine deartháir pósta a gheobhadh bás gan chlann, é féin a ghabháil na baintrí chun gin sleachta a thógáil dá dheartháir.’<br>Sea: bhí seachtar dearthár ann: phós an chéad duine agus fuair bás gan chlann.<br>An dara duine ansin,<br>agus an tríú duine, ghabh siad an bhaintreach, agus an seachtar ar fad mar an gcéanna; níor fhág said sliocht agus fuair bás.<br>Sa deireadh, fuair an bhean féin bás.<br>San aiséirí, más ea, cé acu a mbeidh an bhean ina bean chéile aige? Óir bhí sí ina bean chéile ag an seachtar.”<br>Dúirt Íosa leo: “Gabhann clann an tsaoil seo fear céile nó bean chéile,<br>ach iad seo a mheasfar gur fiú iad an saol úd eile a shroicheadh agus an aiséirí ó mhairbh, ní ghabhann siad fear céile ná bean chéile;<br>óir ní fhéadann siad bás a fháil níos mó, mar is geall le haingil iad; agus is clann iad do Dhia ós clann iad don aiséirí.<br>Ach thug Maois féin le tuiscint na mairbh a éirí, sa dréacht úd faoin tor, mar a dtugann ar an Tiarna, Dia Abrahám agus Dia Íosác agus Dia Iacóib.<br>Ní hé Dia na marbh é, ach na mbeo; óir is dó is beo cách.”<br>Dúirt cuid de na scríobhaithe á fhreagairt: “A Mháistir, is maith a dúirt tú é!”<br>Óir níor leomh siad as sin amach ceist ar bith a chur air.</p><hr /><h3>Naomh Columbán (Manach Éireannach) ( 543 - 615 )()</h3>"
        },
        {
            "id": "24",
            "imagen": "Dé Domhnaigh",
            "contenido": "<h3>Sollúntas Chríost Rí na nUile</h3><h3>Leabhar Dainéil</h3><em>7,13-14.</em><p>Chonaic mé i bhfíseanna oíche. Féach! neach ag teacht ar néalta neimhe, amhail Mac an Duine. Tháinig sé chun Sinsir na Laethanta, agus cuireadh os a chomhair é.<br>Dó siúd tugadh tiarnas, glóir is ardfhlaitheas, go bhfónfadh dó an uile phobal, chine agus theanga. Tiarnas síoraí a thiarnas, nach rachaidh ar ceal, ná ní scriosfar a ríocht.</p><h3>Leabhar na Salm</h3><em>93(92),1ab.1c-2.5.</em><p>Tá an Tiarna ina rí <br>is é gléasta le glóir;<br>chlúdaigh sé é féin le neart.<br>Bhunaigh sé an domhan go dobhogtha.<br>Tá do chathaoir arna daingniú ó na cianta; <br>tá tú ann ón tsíoraíocht, a Thiarna.<br>Is dearfa go deimhin do reachtanna;<br>is do do theachsa is cuí an naofacht, <br>a Thiarna, go brách na breithe.</p><h3>Leabhar Apacailipsis</h3><em>1,5-8.</em><p>agus ó Íosa Críost an finné dílis, an chéadghin ó mhairbh, rialtóir ríthe an domhain. Don té a bheir grá dúinn, agus a scaoil sinn ónár gcionta trína fhuil féin,<br>agus a rinne ríocht agus sagairt dá Dhia agus dá athair dínn, don té sin go raibh glóir agus cumhacht ar feadh na síoraíochta. Amen.<br>Féach, tá sé ag teacht ar néalta neimhe, agus feicfidh gach duine lena súile cinn é, fiú iad siúd a tholl é, agus beidh ciníocha uile an domhain ag déanamh mairgní dá bharr. Abair é! Amen.<br>“Mise an tAlfa agus an tÓimige,” a deir an Tiarna Dia, an té atá, a bhí agus atá le teacht, an tUilechumhachtach.</p><h3>Soiscéal Naofa Íosa Críost de réir Eoin</h3><em>18,33b-37.</em><p>Ansin chuaigh Pioláit isteach sa Phréatóiriam arís ag glaoch ar Íosa agus dúirt sé leis: “An tusa rí na nGiúdach?”<br>D’fhreagair Íosa: “An uait féin a deir tú an méid sin, nó an daoine eile a dúirt leat é mar gheall orm?”<br>D’fhreagair Pioláit: “An Giúdach mise? Do náisiún féin agus uachtaráin na sagart a thug ar láimh dom tú. Cad tá déanta agat?”<br>D’fhreagair Íosa: “Ní den saol seo mo ríocht. Dá mba den saol seo mo ríocht, throidfeadh mo sheirbhísigh ionas nach dtabharfaí ar láimh do na Giúdaigh mé. Ach anois ní as seo mo ríocht.”<br>Dúirt Pioláit leis: “Ach is rí thú ámh?” D’fhreagair Íosa: “De réir mar a deir tú, is rí mé. Chuige seo a rugadh mé agus chuige seo a tháinig mé ar an saol – chun fianaise a thabhairt ar an bhfírinne. Gach aon duine gur den fhírinne é, éisteann sé le mo ghlór.”</p><hr /><h3>Naomh Colmán Cluain (Corcaigh) ( 522 - 604 )()</h3><hr /><h3>Naomh Aindrias Dung-Lac agus 116 Mairtírigh na Vítneam (19ú Aois)()</h3><hr />"
        },
        {
            "id": "25",
            "imagen": "Dé Luain",
            "contenido": "<h3>Luan na Ceathrú Seachtaine Tríochad, Tráth Saor</h3><h3>Leabhar Apacailipsis</h3><em>14,1-3.4b-5.</em><p>Rinneadh fís dom arís: b’shiúd an tUan ina sheasamh ar chnoc Shíón, agus ina theannta bhí céad agus ceithre mhíle is daichead de dhaoine a raibh a ainm agus ainm a athar scríofa ar a n-éadan.<br>Chuala mé glór ó neamh mar ghlór tuiltí lána, agus mar ghlór toirní tréine. Agus an glór a chuala mé, ba chuma é nó glór cruitirí ag cruitireacht lena gcruiteanna.<br>Agus canann siad mar a bheadh caintic nua os comhair na ríchathaoireach agus os comhair na gceithre dhúil bheo agus na seanóirí; níor fhéad aon duine an chaintic a fhoghlaim seachas an céad agus ceithre mhíle agus daichead a bhí ceannaithe ón saol.<br>Siúd iad an dream nár truaillíodh le mná, mar is aontumhaigh iad. Iadsan lucht leanta an Uain cibé áit ina ngabhann sé. Ceannaíodh iadsan as an gcine daonna mar chéadtorthaí do Dhia agus don Uan,<br>agus ní bhfuarthas bréag ina mbéal. Tá siad gan cháim.</p><h3>Leabhar na Salm</h3><em>24(23),1-2.3-4ab.5-6.</em><p>Leis an Tiarna an talamh agus a lánmhaire, <br>an domhan ar fad agus a maireann ann.<br>Is é féin a bhunaigh ar an aigéan é <br>agus a dhaingnigh ar an bhfarraige íochtarach é.<br>Cé a rachaidh suas cnoc an Tiarna ? <br>Cé a bheidh ina sheasamh ina ionad naofa ?<br>An té a bhfuil lámh gan smál agus croí glan aige: <br>an té ar beag air nithe gan tairbhe<br>agus nach dtugann mionn éithigh dá chomharsa.<br>Beidh beannacht an Tiarna ar an té sin <br>agus luach saothair ó Dhia, a shlánaitheoir.<br>A leithéid sin a bhíonn á lorg: <br>a bhíonn ar thóir Dia Iacóib.</p><h3>Soiscéal Naofa Íosa Críost de réir Lúcáis</h3><em>21,1-4.</em><p>Ag breathnú suas dó, chonaic sé na daoine saibhre ag cur a n-ofrálacha isteach sa chiste.<br>Agus chonaic sé baintreach dhealbh ag cur dhá leathfheoirling ann,<br>agus dúirt: “Deirim libh go dearfa, chuir an bhaintreach bhocht seo níos mó isteach ná cách eile;<br>óir is cuid den iomarca a bhí acu a chuir siad siúd uile isteach sna hofrálacha chun Dé, ach chuir sise isteach as a huireasa a raibh den saol aici.”</p><hr /><h3>Naomh Caitríona Alexandrie ( 285 - 305 )()</h3>"
        },
        {
            "id": "26",
            "imagen": "Dé Máirt",
            "contenido": "<h3>Máirt na Ceathrú Seachtaine Tríochad, Tráth Saor</h3><h3>Leabhar Apacailipsis</h3><em>14,14-19.</em><p>Ansin bhí fís agam agus b’shiúd an néal geal agus ina shuí ar an néal, neach mar mhac duine, agus coróin óir ar a cheann agus corrán géar ina lámh.<br>Agus tháinig aingeal eile amach ón teampall, ag glaoch in ard a ghutha ar an té a bhí ina shuí ar an néal, á rá: “Sáigh isteach do chorrán agus bain; óir tá aimsir an fhómhair tagtha agus tá fómhar an domhain seanabaí.”<br>Ansin d’imir an té a bhí ina shuí ar an néal a chorrán ar fhómhar an domhain agus baineadh fómhar an domhain.<br>Ansin tháinig aingeal eile amach ón teampall sna flaithis agus corrán géar aigesean chomh maith.<br>Agus an t-aingeal a bhí i gceannas na tine, tháinig sé amach ón altóir agus ghlaoigh sé in ard a ghutha ar an té ag a raibh an corrán géar á rá: “Sáigh isteach do chorrán géar agus bailigh crobhaingí fíniúna an domhain, óir is abaí dá chaora go léir.”<br>Agus d’imir an t-aingeal a chorrán ar an domhan, agus bhailigh sé fómhar fíniúna an domhain, agus theilg sé é i gcantaoir mhór feirge Dé.</p><h3>Leabhar na Salm</h3><em>96(95),10.11-12.13.</em><p>Fógraígí do na ciníocha: “Tá an Tiarna ina Rí.” <br>shocraigh sé an domhan go daingean dochorraithe; <br>tabharfaidh sé breith chóir chothrom ar na náisiúin.<br>Bíodh áthas ar neamh agus ar talamh; <br>tugadh an mhuir agus a bhfuil inti a nglór.<br>Bíodh lúcháir ar an machaire agus a bhfuil ann; tógadh crainn uile na coille gártha áthais<br>i bhfianaise an Tiarna atá ag teacht; <br>atá ag teacht a rialú na cruinne. <br>Rialóidh sé an domhan go cothrom, <br>agus tabharfaidh sé fíorbhreith ar na daoine.</p><h3>Soiscéal Naofa Íosa Críost de réir Lúcáis</h3><em>21,5-11.</em><p>Nuair a bhí daoine áirithe á rá mar gheall ar an Teampall go raibh sé maisithe le clocha breátha agus le tíolaicí dúthrachta, dúirt seisean:<br>“A bhfuil le feiceáil ansin agaibh – tiocfaidh na laethanta nach bhfágfar cloch ar mhuin cloiche nach leagfar anuas.”<br>D’fhiafraigh siad de ansin: “Más ea, a Mháistir, cén uair a thitfidh an méid sin amach, agus cad is comhartha ar na nithe sin a bheith ag teacht?”<br>Dúirt sé: “Bígí aireach agus ná cuirtear amú sibh; óir tiocfaidh mórán i m’ainmse ag rá: ‘Is mise é’; agus: ‘Tá an t-am in achmaireacht.’ Ná téigí ina ndiaidh.<br>Nuair a chluinfidh sibh caint ar chogaí agus ar cheannaircí, ná glacaigí scéin, óir ní foláir na nithe sin a theacht ar dtús, ach ní bheidh an deireadh ann chomh luath sin.”<br>Dúirt sé leo ansin: “Éireoidh náisiún in aghaidh náisiúin agus ríocht in aghaidh ríochta.<br>Beidh maidhmeanna móra talún ann, agus gortaí agus plánna anseo is ansiúd; beidh tuartha uafáis ann agus comharthaí móra ón spéir.</p><hr /><h3>Naomh Leonard Porto Maurizio ( 1676 - 1751 )()</h3>"
        },
        {
            "id": "27",
            "imagen": "Dé Céadaoin",
            "contenido": "<h3>Céadaoin na Ceathrú Seachtaine Tríochad, Tráth Saor</h3><h3>Leabhar Apacailipsis</h3><em>15,1-4.</em><p>Ansin chonaic mé comhartha eile sna flaithis, é mór iontach: seacht n-aingeal agus seacht bplá acu, na cinn deiridh, mar is iontusan a tugadh fearg Dé chun a críche.<br>Ansin chonaic mé mar a bheadh farraige de ghloine measctha le tine, agus an dream a bhuaigh ar an mbeithíoch agus ar a dhealbh, agus ar uimhir a ainm – bhí siad ina seasamh ar an bhfarraige gloine, agus cruiteanna Dé acu,<br>agus bhí siad ag canadh caintic Mhaois, seirbhíseach Dé, agus caintic an Uain, á rá: “Is éachtach agus is iontach iad d’oibreacha, a Thiarna Dia, a Uilechumhachtaigh. Is cóir agus is fíor do chasáin, a rí na gciníocha.<br>Cé hé nach eagal leis thú, a Thiarna, agus nach dtabharfaidh glóir do d’ainm? Óir is tú amháin is naofa. Agus tiocfaidh na ciníocha uile agus sléachtfaidh romhat le hómós, óir foilsíodh do bhreithiúnais.”</p><h3>Leabhar na Salm</h3><em>98(97),1.2-3ab.7-8.9.</em><p>Canaigí amhrán úr don Tiarna, <br>óir rinne sé éachtaí. <br>Le neart a dheasláimhe is a chuisle naofa, <br>rug sé bua dó féin.<br>D’fhoilsigh an Tiarna a shlánú; <br>nocht sé a fhíréantacht do na náisiúin.<br>Chuimhnigh sé ar a bhuanghrá<br>agus a dhílse do theaghlach Iosrael.<br>Bíodh an mhuir agus a bhfuil inti ag búiríl, an domhan agus a maireann ann.<br>Bíodh na haibhneacha ag bualadh a mbos; déanadh na sléibhte sult,<br>i bhfianaise an Tiarna atá ag teacht a rialú na cruinne. Déanfaidh sé an domhan a rialú go cóir, agus na ciníocha go cothrom.</p><h3>Soiscéal Naofa Íosa Críost de réir Lúcáis</h3><em>21,12-19.</em><p>Ach roimh an méid sin uile, leagfar lámh oraibh agus géarleanfar sibh, tabharfar ar láimh sibh do na sionagóga agus do na príosúin, seolfar i láthair ríthe agus gobharnóirí sibh mar gheall ar m’ainmse.<br>Is é a thiocfaidh as sin daoibh, go bhféadfaidh sibh fianaise a thabhairt.<br>Dá bhrí sin, bíodh sé de rún agaibh gan ullmhú roimh ré chun bhur gcosanta,<br>óir tabharfaidh mise urlabhra daoibh agus eagna nach bhféadfaidh bhur gcúisitheoirí uile cur ina haghaidh ná a bhréagnú.<br>Tabharfar ar láimh sibh ag bhur dtuismitheoirí féin, fiú amháin, ag bhur ndeartháireacha, ag bhur ngaolta, ag bhur gcairde, agus básófar cuid agaibh,<br>agus beidh fuath ag cách daoibh mar gheall ar m’ainmse;<br>ach ribe de ghruaig bhur gcinn ní mhillfear.<br>Is le bhur mbuanseasamh a ghnóthóidh sibh bhur n-anamacha.</p><hr /><h3>Naomh Fearghal ó Salzburg (Manach Éireannach ) ( 700 - 784 )()</h3>"
        },
        {
            "id": "28",
            "imagen": "Déardaoin",
            "contenido": "<h3>Déardaoin na Ceathrú Seachtaine Tríochad, Tráth Saor</h3><h3>Leabhar Apacailipsis</h3><em>18,1-2.21-23.19,1-3.9a.</em><p>Ina dhiaidh seo i bhfís chonaic mé aingeal eile ag teacht anuas ó na flaithis, agus údarás mór aige, agus lonraigh an domhan lena ghlóir.<br>Ghlaoigh sé in ard a ghutha á rá: “Tá sí ar lár, ar lár, an Bhablóin Mhór! Rinne nead lonnaithe deamhan di, agus daingean gach spioraid mhíghlain, agus tearmann gach éin bhréin, [agus lóiste gach ainmhí neamhghlain] uafair;<br>Ansin thóg aingeal tréan carraig mar lia mór bró agus chaith sé isteach san fharraige í á rá: “Mar sin is ea a theilgfear an Bhablóin, an chathair mhór, chun láir d’aon iarracht, gan fáil uirthi feasta.<br>Agus ní chloisfear a thuilleadh ionat ceol na gcruitirí, ná na gcantairí, ná na bpíobairí ná na dtrumpadóirí. Ní bheidh ceardaí aon cheirde, le fáil ionat a thuilleadh; ná ní bheidh glór an mhuilinn le clos ionat feasta.<br>Ná ní shoilseoidh solas lóchrainn ionat a thuilleadh; ná ní bheidh guth fir ná mná céile le cloisteáil ionat feasta. Óir ba iad do mhangairí flatha an domhain; agus mealladh na ciníocha go léir le d’asarlaíocht.<br>Ina dhiaidh sin chuala mé mar a bheadh glór mathshlua mhóir sna flaithis á rá: “Alleluia! Is lenár nDia slánú agus glóir agus neart.<br>Óir is fíor iad a bhreitheanna agus is cóir. Thug sé breith ar an striapach mhór a thruailligh an domhan lena striapachas. Agus rinne sé fuil a sheirbhíseach a agairt uirthi.”<br>Ghlaoigh siad arís: “Alleluia! Éiríonn a deatach uaithi ar feadh na síoraíochta.”<br>Agus dúirt [an t-aingeal] liom: “Is méanar dóibh siúd a fhaigheann cuireadh chun bainis an Uain.” Ansin dúirt sé liom: “Focail fhíora Dé iadsan.”</p><h3>Leabhar na Salm</h3><em>100(99),2.3.4.5.</em><p>Gairdígí don Tiarna, a thíortha uile,<br>fónaigí don Tiarna go lúcháireach. <br>Tagaigí ina láthair le h-amhráin áthais.<br>Bíodh a fhios agaibh gurb é an Tiarna is Dia ann. <br>Eisean a rinne sinn; is leis féin sinn. <br>Sinne a phobal agus caoirigh a pháirce.<br>Gabhaigí buíochas leis ag dul isteach ina dhoirse daoibh. <br>Siúlaigí isteach ina chúirteanna le cainticí. <br>Tugaigí moladh dó agus móraigí a ainm.<br>Nach maith é go deimhin an Tiarna; <br>maireann a bhuanghrá go brách.<br>Is dílis é ó ghlúin go chéile.</p><h3>Soiscéal Naofa Íosa Críost de réir Lúcáis</h3><em>21,20-28.</em><p>“Ach nuair a fheicfidh sibh Iarúsailéim arna timpeallú ag sluaite armtha, bíodh a fhios agaibh ansin go bhfuil a lomscrios in achmaireacht.<br>Ansin, iad seo a bheidh in Iúdáia, teithidís faoi na sléibhte; iad seo a bheidh sa chathair, imídís aisti; iad seo a bheidh ar an tuath, ná téidís isteach inti;<br>óir is laethanta díoltais iad seo, nuair nach foláir gach a bhfuil scríofa a chomhlíonadh.<br>Is mairg do na mná a bheidh ag iompar clainne nó ag tabhairt cíche sna laethanta sin! Go deimhin, beidh éigean mór sa tír agus díbheirg chun an phobail seo:<br>titfidh siad le béal an chlaímh; seolfar ina mbránna iad ar fud na náisiún uile; agus beidh Iarúsailéim á satailt ag gintlithe nó go dtiocfaidh aimsirí na ngintlithe chun críche.<br>“Agus beidh comharthaí sa ghrian agus sa ghealach agus sna réaltaí. Ar an talamh beidh duainéis ar na náisiúin, iad ar mearbhall ó ghlór agus ó mhórtas na farraige;<br>daoine i bhfantaisí éaga le barr eagla agus imní faoi na nithe atá le breith ar an gcruinne; óir beidh cumhachtaí na bhflaitheas ar crith.<br>Agus ansin feicfear Mac an Duine ag teacht sa scamall le cumhacht agus iomad glóire.<br>Nuair a thosóidh na nithe sin ag teacht, seasaígí suas agus ardaígí bhur gceann, óir tá bhur bhfuascailt in achmaireacht.”</p><hr /><h3>Naomh Caitríona Labouré ( 1806 - 1876 )()</h3>"
        },
        {
            "id": "29",
            "imagen": "Dé Haoine",
            "contenido": "<h3>Aoine na Ceathrú Seachtaine Tríochad, Tráth Saor</h3><h3>Leabhar Apacailipsis</h3><em>20,1-4.11-15.21,1-2.</em><p>Ansin chonaic mé an t-aingeal ag tuirlingt ó na flaithis, agus eochair an duibheagáin ina lámh aige, agus slabhra mór.<br>Fuair sé an lámh in uachtar ar an dragan, an nathair nimhe chianaosta, an té is Diabhal agus is Sátan, chuir sé faoi chuibhreacha é ar feadh míle bliain,<br>agus chaith sé é don duibheagán, agus d’iaigh sé air, agus bhuail sé séala os a chionn i dtreo nach meallfadh sé na ciníocha arís nó go gcomhlíonfaí an míle bliain. I gcionn an aga sin ní mór é scaoileadh ar feadh tamaillín.<br>Agus chonaic mé na ríchathaoireacha agus daoine ina suí iontu ar tugadh údarás breithiúnais dóibh; agus chonaic mé anamacha an dreama úd a dícheannadh ar son a bhfianaise ar Íosa agus ar son bhriathar Dé, nár shléacht don bheithíoch ná dá dhealbh, agus nár ghlac a mharc ar a n-éadan ná ar a lámh. Tháinig an t-anam iontu agus rialaigh siad míle bliain le Críost.<br>Ansin chonaic mé ríchathaoir mhór gheal agus neach ina shuí inti ar theith an talamh an spéir óna láthair agus nach raibh fáil ar a n-ionad níos mó.<br>Agus chonaic mé na mairbh, idir mhór is mhion, ina seasamh os comhair na ríchathaoireach. Agus osclaíodh na leabhair, agus osclaíodh leabhar eile, leabhar na beatha is é sin. Agus tugadh breith ar na mairbh óna raibh scríofa sna leabhair, de réir a n-oibreacha.<br>Agus thug an fharraige uaithi a raibh de mhairbh aici, agus an Bás agus Ifreann a raibh do mhairbh iontu; tugadh breith orthu, gach duine de réir a n-oibreacha.<br>Agus teilgeadh an Bás agus Ifreann isteach sa linn tine. An linn tine sin an dara bás.<br>Agus má bhí aon duine nach bhfuarthas a ainm i leabhar na beatha teilgeadh é sa linn tine.<br>Ansin chonaic mé neamh nua agus talamh nua. Bhí an chéad neamh agus an chéad talamh bailithe leo agus gan an fharraige ann feasta.<br>Agus chonaic mé an chathair naofa, an Iarúsailéim nua, ag teacht anuas ó na flaithis, ó Dhia agus í ullamh maisithe mar nuachair i gcomhair a fir chéile.</p><h3>Leabhar na Salm</h3><em>84(83),3.4.5-6a.8a.</em><p>Ag meirtniú le méin do m’anam, <br>santaíonn sé cúirteanna an Tiarna. <br>Gairdíonn mo chroí is mo cholainn, <br>i nDia – an Dia bithbheo.<br>An gealbhan féin, fuair sé teach; <br>fuair an fháinleog nead di féin <br>mar a gcuirfeadh sí a hál ag d’altóirí; <br>a Thiarna na slua, a rí liom is a Dhia.<br>Is méanar dá ndéanann cónaí i do theach; <br>beidh siad do do mholadh de shíor.<br>Is méanar dóibh siúd gur tusa a neart; <br>an dream a mbíonn do shlite ina gcroí.<br>Téann siad ó neart go neart; <br>feicfidh siad Dia na ndéithe i Síón.</p><h3>Soiscéal Naofa Íosa Críost de réir Lúcáis</h3><em>21,29-33.</em><p>Agus labhair sé parabal leo: “Féachaigí an crann fígí agus na crainn eile.<br>Nuair a bhíonn siad ag eascar, bíonn a fhios agaibh ag féachaint orthu, go bhfuil an samhradh in achmaireacht feasta.<br>Amhlaidh sin daoibh nuair a fheicfidh sibh na nithe úd ag teacht, bíodh a fhios agaibh go bhfuil ríocht Dé in achmaireacht.<br>Deirim libh go fírinneach, ní imeoidh an ghlúin seo gan gach uile ní a bheith tagtha chun cinn.<br>Imeoidh neamh agus talamh, ach ní imeoidh mo bhriathrasa choíche.</p><hr /><h3>Naomh Breandán Biorra ( 6ú Aois )()</h3>"
        },
        {
            "id": "30",
            "imagen": "Dé Sathairn",
            "contenido": "<h3>Naomh Aindrias, Aspal</h3><h3>Litir Naomh Pól chuig na Rómhánaigh</h3><em>10,9-18.</em><p>Mar má adhmhaíonn tú ó do bhéal gurb é Íosa an Tiarna agus má chreideann tú ó do chroí gur thóg Dia ó mbairbh é, slánófar thú.<br>Is sa chroí a bhíonn an creideamh a fhíréanaíonn agus sa bhéal a bhíonn an admháil a shlánaíonn.<br>Agus deir an scrioptúr: “Gach aon duine a chreideann ann ní bheidh díomá air.”<br>Mar níl aon dealú idir Giúdach agus Gréagach mar is é an t-aon Tiarna amháin atá orthu go léir agus caitheann sé go flaithiúil lena nglaonn air,<br>“mar gach aon duine a ghlaofaidh ar ainm an Tiarna, slánófar é.”<br>Ach conas a ghlaofaidís ar an té nár chreid siad ann? Agus conas a chreidfidís sa te nár chuala siad trácht air? Agus conas a chloisfidís trácht air gan duine á fhógairt dóibh?<br>Agus conas a dhéanfadh daoine é a fhógairt mura gcuirtear amach iad chuige sin? Mar atá scríofa: “Nach álainn iad cosa lucht fógartha an dea-scéil.”<br>Ach ní gach aon duine a ghéill don dea-scéal, de réir mar a deir Íseáia: “A Thiarna, cé a chreid ár dteagasc?”<br>Is ó theagasc a thagann an creideamh, mar sin, agus is trí sheanmóireacht Chríost a thagann an teagasc féin.<br>Ach ceist agam: An é nár chuala siad an scéala? Chuala go deimhin mar “chuaigh a nglór amach ar fud an domhain go léir agus a mbriathra go himill na cruinne.”</p><h3>Leabhar na Salm</h3><em>19(18),2-3.4-5.</em><p>Fógraíonn na spéartha glóir Dé <br>agus foilsíonn an fhirmimint saothar a lámh.<br>Insíonn na laethanta an scéal dá chéile<br>agus tugann na hoícheannta an t-eolas dá chéile.<br>Ní chluintear caint ná canúint ná briathar<br>cé go ngabhann a nglór i ngach uile thír <br>agus a bhfocail go críocha imchiana na cruinne. <br>Is iontu a chuir sé a bhoth don ghrian</p><h3>Soiscéal Naofa Íosa Críost de réir Mhatha</h3><em>4,18-22.</em><p>Ag siúl dó cois farraige na Gailíle, chonaic sé beirt dearthár, Síomón ar a dtugtar Peadar agus Aindrias a dheartháir, ag caitheamh eangacha san fharraige, mar iascairí a bhí iontu.<br>Labhair sé leo: “Tagaigí i mo dhiaidh, agus déanfaidh mé iascairí ar dhaoine díbh.”<br>D’fhág siad na líonta láithreach agus lean siad é.<br>Bhuail sé ar aghaidh, agus chonaic sé beirt dearthár eile, Séamas mac Zeibidé agus Eoin a dheartháir: bhí siad sa bhád in éineacht lena n-athair, Zeibidé, ag cóiriú a gcuid líonta; agus ghlaoigh sé iad.<br>D’fhág siad an bád agus a n-athair láithreach agus lean siad é.</p><hr /><h3>Naomh Aindrias(Aspal ( Céad Aois ))</h3>"
        }
    ]
}