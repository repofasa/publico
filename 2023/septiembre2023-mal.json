{
  "data": [
    {
      "id": "1",
      "imagen": "Zoma 1 Septambra",
      "contenido": "<h3>Zoma Faharaika amby roapolo tsotra Mandavan-taona</h3><h3>Taratasy Voalohan'i Md. Paoly ho an'ny Tesalonisiana</h3><em>4,1-8.</em><p>Farany, ry rahalahy, izao no angatahinay sy ihantanay aminareo ao amin'i Jesoa Tompo: efa nianaranareo taminay izay fitondran-tena mety hankasitrahan'Andriamanitra, sady efa arahinareo koa, ka mandrosoa mandrakariva amin'ny fandehanana araka izany.<br />Efa fantatrareo, araka ny didy nomenay anareo avy amin'i Jesoa Tompo,<br />fa ny hanamasinanareo ny tenanareo no sitra-pon'Andriamanitra: dia ny hifadianareo ny fijangajangana,<br />sy ny hahaizanareo tsirairay avy manana ny fanaky ny tenanareo amin'ny fahamasinana sy fananan-kaja,<br />fa tsy amin'ny filan-dratsin'ny nofo araka ny fanaon'ny jentily izay tsy mahalala an'Andriamanitra,<br />ary ny tsy hisian'olona manao an-keriny na an-kafetsena amin'ny rahalahiny amin'izany raharaha izany, fa ny Tompo no mpamaly izany rehetra izany, araka ny efa voalazanay sy nasehonay marina taminareo;<br />satria tsy ho amin'ny fahalotoana, fa ho amin'ny fahamasinana no niantsoan'Andriamanitra antsika.<br />Koa izay manamavo izany didy izany, dia tsy manamavo olombelona, fa manamavo an'Andriamanitra, izay nanome ny Fanahiny Masina ho ao aminareo.</p><h3>Salamo</h3><em>97(96),1.2b.5-6.10.11-12.</em><p>Mpanjaka Iaveh: aoka hifaly ny tany; Aoka hiravoravo ny nosy maro!<br />Rahona aman'aloka no manodidina azy, rariny sy hitsiny no iorenan'ny seza fiandrianany.<br />Miempo hoatry ny savoka ny tendrombohitra eo anatrehan'ny Tompo, dia eo anatrehan'ny Tompon'ny tany rehetra.<br />Ny lanitra mitory ny fahamarinany, ary ny firenena rehetra mibanjina ny voninahiny.<br />Mankahala ny ratsy, hianareo izay tia an'ny Tompo; miaro ny fanahin'ny mpino azy izy, dia manafaka azy amin'ny tanan'ny ratsy fanahy.<br />Afafy ho an'ny marina ny fahazavana, ary ho an'ny mahitsy fo ny fifaliana.<br />Mifalia amin'ny Tompo ry olo-marina, ary manomeza voninahitra ny anarany masina.</p><h3>Evanjely Masin'i Jesoa Kristy nosoratan'i Md. Matio</h3><em>25,1-13.</em><p>Ary amin'izany ny fanjakan'ny lanitra, dia ho tahaka ny virjiny folo izay naka ny fanalany, ka lasa nitsena ny mpampakatra sy ny ampakarina.<br />Ny dimy tamin'izy ireo dia adala, fa ny dimy kosa hendry;<br />ny dimy adala nitondra fanala, fa tsy nitondra solika;<br />fa ny hendry kosa nitondra fanala sy solika tamin'ny fitoeran-tsolika.<br />Ary noho ny fahelan'ny mpampakatra, dia samy rendremana izy rehetra ka natory.<br />Fa nony nisasaka ny alina, dia nisy niantso mafy hoe: Inty tamy ny mpampakatra, mandehana mitsena azy hianareo.<br />Tamin'izay dia niarina ireo virjiny rehetra ireo ka nanamboatra ny jirony.<br />Ary hoy ny adala tamin'ny hendry: Mba omeo kely amin'ny solikareo izahay, fa efa ho faty ny jironay.<br />Ndrao tsy ampy ho anay sy anareo, hoy ny navalin'ny hendry azy; fa aleo mankany amin'ny mpivarotra hianareo, ka mividiana ho anareo.<br />Ary raha mbola nandeha nividy izy, dia tonga ny mpampakatra, ka izay efa niomana no niara-niditra taminy tao amin'ny fampakaram-bady, dia nohidiana ny varavarana.<br />Nony afaka kelikely, dia tonga kosa ireto virjiny sasany ka nanao hoe: Tompoko, tompoko, vohay izahay.<br />Fa hoy ny navaliny azy: Lazaiko marina aminareo fa tsy fantatro akory hianareo.<br />Koa miambena hianareo, fa samy tsy fantatrareo na ny andro na ny ora.</p>"
    },
    {
      "id": "2",
      "imagen": "Asabotsy 2 Septambra",
      "contenido": "<h3>Asabotsy Faharaika amby roapolo tsotra Mandavan-taona</h3><h3>Taratasy Voalohan'i Md. Paoly ho an'ny Tesalonisiana</h3><em>4,9-12.</em><p>Ny amin'ny fifankatiavan'ny mpirahalahy, dia tsy ilaina ny hanoratana izany aminareo, satria tenanareo no nampianarin'Andriamanitra hifankatia,<br />sady efa manao izany rahateo amin'ny rahalahy rehetra eran'i Masedonia hianareo. Miangavy aminareo anefa izahay, ry rahalahy, mba handroso kokoa mandrakariva amin'izany.<br />Mahaiza miaina amim-piadanana, sy manatanteraka tsara ny raharahanareo, ary miasa tánana araka ny nandidianay anareo,<br />mba handehananareo amim-pahamendrehana amin'izay eo ivelany, sy tsy hiankinanareo amin'olona foana.</p><h3>Salamo</h3><em>98(97),1.7-8.9.</em><p>Salamo. Mihira fihiram-baovao ho an'ny Tompo, fa nanao fahagagana izy. Ny tanany ankavanana sy ny sandriny masina no nahazoany ny fandresena.<br />Aoka hisebiseby ny ranomasina mbamin'izay rehetra ao aminy; Aoka ny tany mbamin'ny mponina eo aminy hampiseho ny fientanan-kafaliany.<br />Aoka ho velon-tehaka ny ony; aoka hanao hobin-kafaliana ny tendrombohitra rehetra,<br />eo anatrehan'ny Tompo, fa avy hitsara ny tany izy; hitsara ny tany araka ny rariny izy, sy ny vahoaka araka ny hitsiny.</p><h3>Evanjely Masin'i Jesoa Kristy nosoratan'i Md. Matio</h3><em>25,14-30.</em><p>Fa Andriamanitra hanao tahaka ny lehilahy anankiray handeha hivahiny, ka niantso ny mpanompony sy nametraka ny fananany taminy.<br />Ny anankiray nomeny talenta dimy, ny anankiray roa, ary ny anankiray iray, samy araka izay fahaizany avy; dia lasa nandeha izy.<br />Ilay nandray talenta dimy dia nandeha nampiasa izany, ka nahazo tombom-barotra dimy koa.<br />Toraka izany ilay nandray roa dia nahazo tombom-barotra roa koa;<br />fa ilay tsy nandray afa-tsy talenta iray kosa nandeha nihady tany, dia naleviny tao ny volan'ny tompony.<br />Nony ela dia niverina ny tompon'ireo mpanompo ireo, ka nampamoaka azy ny amin'ny volany.<br />Dia nanatona ilay nandray talenta dimy, nitondra talenta dimy hafa koa ka nanao hoe: Talenta dimy, tompoko, no napetrakao tamiko, ary indreto nahazo tombom-barotra talenta dimy koa aho.<br />Dia hoy ny tompony taminy: Tsara izany, ry mpanompo tsara sy mahatoky, noho hianao nahatoky tamin'ny kely, dia hataoko mpanapaka ny be hianao: miaraha mifaly amin'ny tomponao.<br />Ary nanatona koa ilay nandray talenta roa, dia nanao hoe: Talenta roa, tompoko, no napetrakao tamiko, ary indro nahazo tombom-barotra roa hafa aho.<br />Dia hoy ny tompony taminy: Tsara izany, ry mpanompo tsara sy mahatoky, noho hianao nahatoky tamin'ny kely, dia hataoko mpanapaka ny be hianao: miaraha mifaly amin'ny tomponao.<br />Dia mba nanatona kosa ilay tsy nandray afa-tsy talenta iray ka nanao hoe: Tompoko, fantatro fa olona lozabe hianao, fa mijinja amin'izay tsy namafazanao, ary manangona amin'izay tsy nanahafanao,<br />ka natahotra aho dia lasa naleviko tany anatin'ny tany ny talentanao: koa indro averiko aminao ny anao.<br />Namaly ilay tompony ka nanao taminy hoe: Ry mpanompo ratsy sady kamo, fantatrao fa mijinja amin'izay tsy namafazako aho, ary manangona amin'izay tsy nanahafako;<br />koa tokony ho napetrakao tany amin'ny mpampanana ny volako, ary rahefa tonga aho dia ho nandray ny ahy mban-janany.<br />Alao ary ny talenta folo;<br />fa izay manana no homena, ka hanam-be izy, fa izay tsy manana kosa dia halaina aminy mbamin'izay ananany aza.<br />Ary ilay mpanompo tsy vanon-ko inona dia ario any amin'ny maizina any: any no hisy fitomaniana sy fikitroha-nify.</p>"
    },
    {
      "id": "3",
      "imagen": "Alahady 3 Septambra",
      "contenido": "<h3>Alahady Faharoa amby roapolo tsotra Mandavan-taona</h3><h3>Bokin'i Jeremia</h3><em>20,7-9.</em><p>Ry Iaveh ô, notarihinao aho, ka voatarika. Nosamborinao aho, ka nahery hianao. Zavatra fihomehezana aho isan'andro; maneso ahy avokoa ny olona rehetra.<br />Fa isaky ny miteny aho, dia manao antso avo, manambara loza sy fandringanana, ka ny tenin'ny Tompo tonga fandatsana sy fihomehezana ahy isan'andro.<br />Hoy aho: Tsy hilaza ny aminy intsony aho, tsy hiteny amin'ny anarany intsony aho!... dia nisy toy ny afo nirehitra ato am-poko, voahidy ao anatin'ny taolako; nanao izay hihazonana azy aho nefa tsy nahatana azy.</p><h3>Salamo</h3><em>63(62),2.3-4.5-6.8-9.</em><p>Ry Andriamanitra ô, Andriamanitro hianao, mitady anao aho hatramin'ny vao maraina; mangetaheta anao ny fanahiko, manina anao ny nofoko, ao amin'ny tany maina mangentana tsy misy rano.<br />Toy izany no nibanjinako anao tao amin'ny fitoerana masina, mba hahitako ny herinao amam-boninahitrao.<br />Fa tsara lavitra noho ny aina ny fahasoavanao, ka aoka hiventy fankalazana anao ny molotro.<br />Dia hidera anao amin'ny andro rehetra iainako aho, hanandra-tánana amin'ny anaranao.<br />Toy ny voky tsoka sy ny matavy no ahavokisan'ny fanahiko, ka midera anao ny vavako, amin'ny molotro falifaly.<br />Fa hianao no vonjiko, ary eo ambanin'ny aloky ny elatrao no iravoravoako.<br />Tafaraikitra aminao ny fanahiko; manohana ahy ny tánanao ankavanana.</p><h3>Taratasin'i Md. Paoly Apostoly ho an'ny Romana</h3><em>12,1-2.</em><p>Koa mangataka aminareo aho, ry rahalahy, noho ny famindram-pon'Andriamanitra, samia re manolotra ny tenanareo amin'izy Tompo, ho sorona velona, masina, ankasitrahany; fa izany no fanompoam-panahy mety hataonareo aminy.<br />Ary aza manaraka an'izao tontolo izao, fa miová amin'ny fanavaozan'ny Fanahy, mba hahafantaranareo ny sitra-pon'Andriamanitra, izay sady soa sy ankasitrahany no lavorary.</p><h3>Evanjely Masin'i Jesoa Kristy nosoratan'i Md. Matio</h3><em>16,21-27.</em><p>Hatramin'izay vao noborahin'i Jesoa tamin'ny mpianany fa tsy maintsy ho any Jerosalema izy, ary ho ampijalian'ny loholona sy ny mpanora-dalána mbamin'ny lohandohan'ny mpisorona, dia hovonoina, ary hitsangana amin'ny maty rahefa afaka hateloana.<br />Ary naka azy hitanila kely Piera ka niteny azy mafy hoe: Sanatria, Tompo, raha hihatra aminao izany!<br />Fa nihodina izy ka nilaza tamin'i Piera hoe: Mialá amiko, ry Satana! manafintohina ahy ity hianao, satria tsy mihevitra araka ny hevitr'Andriamanitra, fa araka ny an'ny olona.<br />Ary tamin'izay Jesoa dia nilaza tamin'ny mpianany hoe: Raha misy ta-hanaraka ahy, aoka izy handá ny tenany, sy hitondra ny hazo fijaliany, ka hanaraka ahy.<br />Fa izay ta-hamonjy ny ainy no hahavery azy, ary izay hahafoy azy noho ny amiko no hahazo azy.<br />Inona no soa ho azon'ny olona raha mahazo izao tontolo izao izy, nefa very ny fanahiny?<br />Fa ny Zanak'olona dia ho avy amin'ny voninahitry ny Rainy miaraka amin'ny anjeliny, ka amin'izay dia hamaly ny olona araka ny nataony izy.</p>"
    },
    {
      "id": "4",
      "imagen": "Alatsinainy 4 Septambra",
      "contenido": "<h3>Alatsinainy Faharoa amby roapolo tsotra Mandavan-taona</h3><h3>Taratasy Voalohan'i Md. Paoly ho an'ny Tesalonisiana</h3><em>4,13-18.</em><p>Ary tsy tianay ny tsy hahafantaranareo ny amin'izay efa nody mandry, sao dia malahelo toy ny sasany tsy manam-panantenana koa hianareo.<br />Fa araka ny inoantsika an'i Jesoa ho efa maty sy nitsangana tamin'ny maty no hitondran'Andriamanitra an'izay nody mandry hiaraka aminy koa, amin'ny alalan'i Jesoa.<br />Ka izao no lazainay aminareo, araka ny tenin'ny Tompo: Isika izay velona sy tavela ho amin'ny fihavian'ny Tompo, dia tsy mba hialoha izay efa nody mandry tsy akory;<br />fa hisy baiko homena, sy feon'arkanjely, ary feon-trompetr'Andriamanitra, dia hidina avy any an-danitra ny tenan'izy Tompo, ka izay maty tao amin'ny Kristy no hitsangana aloha;<br />rahefa izany, hakarina hiaraka amin'izy ireo eny amin'ny rahona koa isika velona sisa tavela, hitsena ny Tompo eny amin'ny habakabaka, dia ho any amin'ny Tompo mandrakizay isika.<br />Koa izany teny izany áry no aoka hifanalanareo alahelo.</p><h3>Salamo</h3><em>96(95),1.3.4-5.11-12.13.</em><p>Mihirá fihiram-baovao ho an'ny Tompo! <br />Mihirá ho an'ny Tompo hianareo monina amin'ny tany rehetra.<br />ambarao amin'ny firenena ny voninahiny, <br />ary amin'ny firenena rehetra ny fahagagany.<br />Fa lehibe Iaveh sy mendrika ny fiderana rehetra, mahatahotra mihoatra noho izay andriamanitra rehetra izy,<br />fa tsinontsinona avokoa ny andriamanitry ny firenena. Fa Iaveh no nanao ny lanitra.<br />Aoka hifaly ny lanitra, sy hiravoravo ny tany. Aoka hisebiseby ny ranomasina mbamin'izay rehetra ao aminy;<br />aoka ho miramirana ny saha mbamin'izay rehetra ao aminy, aoka hihoby ny hazo rehetra any an'ala,<br />eo anatrehan'ny Tompo fa avy izy. Avy hitsara ny tany izy; hitsara izao tontolo izao araka ny rariny izy, ary ny firenena, araka ny fahamarinany.</p><h3>Evanjely Masin'i Jesoa Kristy nosoratan'i Md. Lioka</h3><em>4,16-30.</em><p>Nony tonga tany Nazareta tanána nahabe azy izy, dia niditra tao amin'ny sinagoga araka ny fanaony tamin'ny andro sabata, ary nitsangana hanao ny famakian-teny.<br />Natolotra azy ny bokin'Izaia mpaminany, ka nony novelariny dia hitany ny teny voasoratra hoe:<br />Ato amiko ny Fanahin'ny Tompo, fa nanosotra ahy hitory teny soa mahafaly amin'ny malahelo izy sy naniraka ahy hankahery ny torotoro fo,<br />hilaza fahafahana amin'ny mpifatotra sy fahiratana amin'ny jamba, hanafaka izay nampahorina ary hitory ny taom-pahasoavan'ny Tompo sy ny andron'ny famaliana.<br />Nony nahorony ny boky dia naveriny tamin'ny mpitandrina ka nipetraka izy, ary nifántaka tany aminy avokoa ny mason'izy rehetra tao amin'ny sinagoga.<br />Dia rafitra niteny taminy indray Jesoa nanao hoe: Androany no efa tanteraka eo amin'ny sofinareo izany Soratra izany.<br />Ary nankalaza azy izy rehetra, sady talanjona noho ny tenim-pahasoavana naloaky ny vavany, ka hoy izy ireo: Tsy ny zanak'i Josefa va ity?<br />Ary hoy kosa Jesoa taminy: Marina raha tsy ataonareo amiko ilay oha-bolana hoe: Dokotera, sitrano aloha ny tenanao. Ny zava-mahagaga renay nataonao tany Kafarnaoma mba ataovy eto amin'ny tany nahabe anao koa.<br />Dia notohiziny hoe: Lazaiko marina aminareo fa tsy misy mpaminany hajaina amin'ny tany nahabe azy.<br />Ary lazaiko marina aminareo koa fa maro no mpitondratena tamin'Israely tamin'ny andron'i Elia, raha nihantona telo taona sy enim-bolana ny orana ka voan'ny mosary mafy ny tany rehetra,<br />nefa tamin'izy ireo tsy nisy nanirahana an'i Elia na dia anankiray aza, fa tamin'ilay vehivavy mpitondratena tany Sareptá any amin'ny tany Sidòna ihany;<br />ary be koa no boka tao amin'Israely tamin'ny andron'i Elisea mpaminany, nefa tsy nisy sitrana na iray aza, fa Naamána Siriana ihany.<br />Dia tezitra mafy izay rehetra tao amin'ny sinagoga raha nandre izany,<br />ka tafantsangana nandroaka azy hiala ao an-tanána, sady nitondra azy tany an-tampon'ny tendrombohitra iorenan'ny tanánany mba hazerany any an-tevana;<br />fa namaky teo afovoan'izy ireo izy dia lasa.</p>"
    },
    {
      "id": "5",
      "imagen": "Talata 5 Septambra",
      "contenido": "<h3>Talata Faharoa amby roapolo tsotra Mandavan-taona</h3><h3>Taratasy Voalohan'i Md. Paoly ho an'ny Tesalonisiana</h3><em>5,1-6.9-11.</em><p>Fa ny amin'ny andro sy ny fotoana, ry rahalahy, dia tsy ilaina akory ny hanoratanay izany aminareo,<br />satria efa mahalala marina rahateo hianareo fa ho avy toy ny mpangalatra amin'ny alina ny andron'ny Tompo.<br />Amin'ilay hanaovan'ny olona hoe: Fiadanana sy fandriam-pahalemana re izany! iny indrindra no hilatsahan'ny fandringanana tampoka amin'izy ireo, tahaka ny fihetsehan-jaza amin'ny bevohoka, ka tsy afa-mandositra izy.<br />Hianareo anefa, ry rahalahy, dia tsy mba ao amin'ny maizina, ka tsy mba hanampoka anareo toy ny mpangalatra izany andro izany;<br />fa zanaky ny mazava avokoa hianareo, ary zanaky ny andro koa; tsy misy an'ny alina isika, na an'ny maizina akory.<br />Koa aza mba matory tahaka ny sasany isika, fa aoka hiari-tory sy hifady hanina.<br />Satria tsy ny ho an'ny fahatezerana no nanendren'Andriamanitra antsika, fa ny hahazo famonjena amin'ny alalan'i Jesoa-Kristy Tompontsika,<br />izay maty ho antsika mba hahatonga antsika hiara-belona aminy, na mahatsiaro na matory isika.<br />Noho izany áry, mifanalá alahelo hianareo, ary mifamporisiha handroso, araka ny efa ataonareo rahateo.</p><h3>Salamo</h3><em>27(26),1.4.13-14.</em><p>Iaveh no fahazavako amam-pamonjena ahy; ka iza no hatahorako? <br />Iaveh no mandan'ny aiko, ka zovy no hangovitako?<br />Zavatra iray loha no angatahiko amin'ny Tompo sady iriko fatratra: <br />Dia te-honina eo an-tranon'ny Tompo aho, amin'ny andro rehetra iainako, <br />mba hifaly amin'ny toetra mahate-ho tian'ny Tompo, sy hibanjina ny fitoerany masina.<br />Endrey, raha izay re aho no tsy matoky hahita ny hatsaram-pon'ny Tompo, <br />any amin'ny tanin'ny velona!...<br />Manantená an'ny Tompo! <br />Matokia ka herezo ny fonao! Manantena an'ny Tompo!</p><h3>Evanjely Masin'i Jesoa Kristy nosoratan'i Md. Lioka</h3><em>4,31-37.</em><p>Ary nidina tany Kafarnaoma tanánan'i Galilea izy, ka nampianatra ny olona tamin'ny sabata,<br />ary gaga ny olona tamin'ny fampianarany, satria niteny toy ny manam-pahefana izy.<br />Tao amin'ny sinagoga dia nisy lehilahy azon'ny demony maloto, ka niantso mafy<br />nanao hoe: Aoka re, fa mifandraharaha inona aminao izahay, ry Jesoa avy any Nazareta ô? Tonga handringana anay va hianao? Fantatro raha hianao, dia ilay Masin'Andriamanitra.<br />Fa notenenin'i Jesoa mafy izy nataony hoe: Mangina, ary mialá amin'io lehilahy io. Dia nandavo azy tamin'ny tany teo afovoan'ny olona teo ny demony vao nivoaka niala taminy, nefa tsy nandratra azy akory.<br />Talanjona izy rehetra, ka nifampilaza hoe: Teny manao ahoana re izany? fa mandidy ny fanahy maloto amin-kery sy fahefana izy, dia miala ireny.<br />Ary niely tamin'izany tany rehetra izany ny lazany.</p>"
    },
    {
      "id": "6",
      "imagen": "Alarobia 6 Septambra",
      "contenido": "<h3>Alarobia Faharoa amby roapolo tsotra Mandavan-taona</h3><h3>Taratasin'i Md. Paoly ho an'ny Kolosiana</h3><em>1,1-8.</em><p>Paoly Apostolin'i Jesoa-Kristy, noho ny sitra-pon'Andriamanitra, sy Timote rahalahy,<br />mamangy ny olona masina sy ny mpino rahalahy ao amin'ny Kristy Jesoa, any Kolosy:<br />ho aminareo anie ny fahasoavana amam-piadanana avy amin'Andriamanitra Raintsika! Tsy tapaka ny misaotra an'Andriamanitra Rain'i Jesoa-Kristy Tompontsika izahay, amin'ny fivavahana ataonay ho anareo,<br />hatramin'ny nandrenesanay ny finoanareo ny Kristy Jesoa, sy ny fitiavanareo ny olona masina rehetra,<br />noho ny fanantenanareo ny valisoa miandry anareo any an-danitra, araka ny renareo tamin'ny teny marin'ny Evanjely.<br />Ny Evanjely efa tonga atý aminareo, dia tonga amin'izao tontolo izao mihitsy, sady vokatra sy mitombo toy ny atý aminareo koa, hatramin'ny andro nandrenesanareo azy sy nahalalanareo tsara ny fahasoavan'Andriamanitra ao anatin'ny marina,<br />araka ny fampianarana noraisinareo tamin'i Epafrasy, izay namanay malalanay amin'ny fanompoana an'Andriamanitra, sy mpandraharahan'ny Kristy mahatoky tokoa, ao aminareo.<br />Izy no nandrenesanay ny fitiavanareo ara-panahy.</p><h3>Salamo</h3><em>52(51),10.11.</em><p>Fa izaho kosa dia toy ny oliva maitso ao an-tranon'Andriamanitra, ny hatsaram-pon'Andriamanitra no itokiako mandrakizay doria.<br />Hidera anao lalandava aho, fa nanao izany hianao; ary hanantena ny anaranao aho, fa tsara izy, eo anatrehan'ny miraiki-po aminao.</p><h3>Evanjely Masin'i Jesoa Kristy nosoratan'i Md. Lioka</h3><em>4,38-44.</em><p>Nony nitsangana niala tao amin'ny sinagoga Jesoa, dia niditra tao an-tranon'i Simona. Sendra azon'ny tazo mahery ny rafozambavin'i Simona tamin'izay, ka niangavian'ny olona izy hahasitrana azy.<br />Niondrika teo amin'ny marary izy nandidy ny tazo, dia niala ny tazo, ka nitsangana niaraka tamin'izay ravehivavy ary nampihinana azy ireo.<br />Nony maty ny masoandro, izay nanana marary na inona na inona aretiny dia samy nitondra ny azy teo aminy, ka nametra-tánana tamin'izy ireo tsirairay avy izy, dia nahasitrana azy.<br />Nisy demony nivoaka tamin'ny olona maro koa niantso hoe: Hianao no Zanak'Andriamanitra; fa norahonany tsy hiteny izy ireo noho izy nahalala azy ho Kristy.<br />Raha vao naraina ny andro, dia lasa nankany amin'ny toerana mangingina anankiray izy. Vahoaka maro no nandeha nikaroka azy, ka nony tonga tao aminy dia nitady hihazona azy tsy hisaraka aminy intsony;<br />fa hoy izy taminy: Tsy maintsy mitory ny fanjakan'Andriamanitra amin'ny tanána maro hafa koa aho, fa izany no nanirahana ahy.<br />Dia nitory teny tao amin'ny sinagogan'i Galilea manontolo izy.</p>"
    },
    {
      "id": "7",
      "imagen": "Alakamisy 7 Septambra",
      "contenido": "<h3>Alakamisy Faharoa amby roapolo tsotra Mandavan-taona</h3><h3>Taratasin'i Md. Paoly ho an'ny Kolosiana</h3><em>1,9-14.</em><p>Koa hatramin'ny andro nandrenesanay izany, dia tsy tapaka ny mivavaka ho anareo izahay, ary izao no angatahinay: mba hofenoina ny fahalalana tsara ny sitra-pon'Andriamanitra, amin'ny fahendrena amam-pahazavan-tsaina rehetra ara-panahy hianareo,<br />ka handeha mendrika ny Tompo, sy mahafa-po azy amin'ny zavatra rehetra; mba hahavokatra amin'ny asa soa rehetra hianareo, sady hitombo fahalalana an'Andriamanitra,<br />mba hampahatanjahina amin'ny hery rehetra araka ny fahefany be voninahitra hianareo, ka handefitra ny zavatra rehetra amim-paharetana sy an-kafaliana;<br />ary misaotra ny Ray, izay nahamendrika antsika hanana anjara amin'ny lovan'ny olo-masina any amin'ny mazava,<br />tamin'izay nanafaka antsika tamin'ny fahefan'ny maizina, ka namindra antsika ho amin'ny fanjakan'ny Zanany malalany,<br />dia izy kosa no ananantsika ny fanavotana sy ny famelana ny fahotantsika.</p><h3>Salamo</h3><em>98(97),2-3ab.3cd-4.5-6.</em><p>Nampiharihary ny famonjeny Iaveh; nanambara ny fahamarinany teo imason'ny firenena izy.<br />Notsarovany ny hatsaram-pony amam-pahamarinany amin'ny taranak'Israely. Ny vazan-tany efatra, nahita ny famonjen'Andriamanitsika avokoa.<br />Notsarovany ny hatsaram-pony amam-pahamarinany amin'ny taranak'Israely. Ny vazan-tany efatra, nahita ny famonjen'Andriamanitsika avokoa.<br />Notsarovany ny hatsaram-pony amam-pahamarinany amin'ny taranak'Israely. Ny vazan-tany efatra, nahita ny famonjen'Andriamanitsika avokoa.<br />Notsarovany ny hatsaram-pony amam-pahamarinany amin'ny taranak'Israely. Ny vazan-tany efatra, nahita ny famonjen'Andriamanitsika avokoa.<br />Manaova hobin-kafaliana mankamin'ny Tompo, hianareo monina amin'ny tany rehetra. Ataovy mipoaka amin'ny feon-java-maneno ny firavoravoanareo.<br />Mankalazá an'ny Tompo amin'ny harpa, amin'ny harpa sy amin'ny fihirana.<br />Manaova hobin-kafaliana eo anatrehan'ny Tompo Mpanjaka, amin'ny trompetra amam-peon'anjomara.</p><h3>Evanjely Masin'i Jesoa Kristy nosoratan'i Md. Lioka</h3><em>5,1-11.</em><p>Ary indray andro raha nijoro teo amoron'ny farihin'i Genezareta izy, dia nifanesika taminy ny vahoaka mba hihaino ny tenin'Andriamanitra.<br />Nahita sambo kely roa niantsona teo amoron-drano izy (fa niala hanasa ny haratony ny mpanarato),<br />dia niditra tamin'ny sambo kely anankiray izay an'i Simona ka nangataka taminy mba hihataka kely amin'ny tany, vao nipetraka teo an-tsambo kely nampianatra ny vahoaka.<br />Rahefa nitsahatra niteny izy, dia nanao tamin'i Simona hoe: Mandrosoa eny amin'ny lalina, dia alatsaho ny haratonareo hahazoana hazandrano;<br />fa hoy ny navalin'i Simona azy: Tompoko, efa niasa mafy nandritra ny alina izahay, fa tsy nahazo na inona na inona; nefa noho ny teninao dia halatsako ihany ny harato.<br />Nony nanao izany izy, dia nahazo hazandrano be dia be ka nisy triatra ny haratony.<br />Ary nanátsika ny namany izay teny amin'ny sambo kely hafa izy ireo mba ho avy hanampy azy; dia tonga ireo, nofenoiny ny sambo kely roa ka efa saika nilentika ny sambo.<br />Nony nahita izany Simona Piera dia niankohoka tamin'ny tongotr'i Jesoa ka nanao hoe: Mialá amiko, Tompoko, fa mpanota aho;<br />fa talanjona izy sy izay rehetra teo aminy, noho ny habetsahan'ny hazandrano azony;<br />ary toy izany koa Jakoba sy Joany zanak'i Zebede izay iray raharaha tamin'i Simona. Dia hoy Jesoa tamin'i Simona: Aza matahotra, fa hatramin'izao dia hanarato olona hianao.<br />Dia nampiantsona ny sambo kely tamin'ny tany niaraka tamin'izay izy ireo, ka namoy ny zavatra rehetra ary nanaraka azy.</p>"
    },
    {
      "id": "8",
      "imagen": "Zoma 8 Septambra",
      "contenido": "<h3>Fetin'ny Nahaterahan'i Maria</h3><h3>Bokin'i Mikea</h3><em>5,1-4a.</em><p>Ary hianao, ry Betleema Efrata, kely tsy tokony ho isan'ireo arivon'i Jodá akory, avy aminao no hivoaka ho ahy ilay tsy maintsy ho Mpanapaka amin'Israely, ary ny niandohany dia efa hatramin'ny andro fahagola, hatramin'ny andro mandrakizay.<br />Koa noho izany, dia hanolotra an'ireny izy mandra-pihavin'ny fotoana hiterahan'ilay tsy maintsy miteraka; ary ny sisa amin'ireo rahalahiny dia hiverina amin'ny zanak'Israely.<br />Ho mafy fijoro izy, ka hiandry ny ondriny, amin'ny herin'ny Tompo, amin'ny fiandrianan'ny anaran'ny Tompo Andriamaniny; ary handry fahizay ny olona, fa ho lehibe izy amin'izay hatrany amin'ny faran'ny tany.<br />Izy no ho fiadanana. Rahefa ho tonga eto amin'ny tanintsika ny Asiriana, ka hanitsaka ny lapantsika ny tongony, dia hanangana mpiandry ondry fito isika, hamely azy, sy mpanapaka ny vahoaka valo.</p><h3>Salamo</h3><em>13(12),6ab.6cd.</em><p>Raha izaho, dia ny hatsaram-ponao no itokiako; ny famonjenao no hientanan'ny foko, hihira ho an'ny Tompo aho, noho ny soa nataony tamiko.<br />Raha izaho, dia ny hatsaram-ponao no itokiako; ny famonjenao no hientanan'ny foko, hihira ho an'ny Tompo aho, noho ny soa nataony tamiko.<br />Raha izaho, dia ny hatsaram-ponao no itokiako; ny famonjenao no hientanan'ny foko, hihira ho an'ny Tompo aho, noho ny soa nataony tamiko.<br />Raha izaho, dia ny hatsaram-ponao no itokiako; ny famonjenao no hientanan'ny foko, hihira ho an'ny Tompo aho, noho ny soa nataony tamiko.</p><h3>Evanjely Masin'i Jesoa Kristy nosoratan'i Md. Matio</h3><em>1,1-16.18-23.</em><p>Filazana ny razan'i Jesoa-Kristy, Zanak'i Davida, Zanak'i Abrahama.<br />Abrahama niteraka an'Isaaka; Isaaka niteraka an'i Jakoba; Jakoba niteraka an'i Jodá mirahalahy avy;<br />Joda niteraka an'i Faresa sy Zara tamin'i Tamara; Faresa niteraka an'i Esrona; Esrona niteraka an'i Arama;<br />Arama niteraka an'i Aminadaba; Aminadaba niteraka an'i Naasona; Naasona niteraka an'i Salmona;<br />Salmona niteraka an'i Booza tamin'i Rahaba; Booza niteraka an'i Obeda tamin'i Rota; Obeda niteraka an'i Jese; Jese niteraka an'i Davida mpanjaka.<br />Davida mpanjaka niteraka an'i Salomona tamin'ilay vadin'i Oria;<br />Salomona niteraka an'i Roboama; Roboama niteraka an'i Abiasa; Abiasa niteraka an'i Asá;<br />Asá niteraka an'i Josafata; Josafata niteraka an'i Jorama; Jorama niteraka an'i Oziasa;<br />Oziasa niteraka an'i Joatama; Joatama niteraka an'i Akaza; Akaza niteraka an'i Ezekiasa;<br />Ezekiasa niteraka an'i Manase; Manase niteraka an'i Amona; Amona niteraka an'i Josiasa;<br />Josiasa niteraka an'i Jekoniasa mirahalahy avy, tamin'ny andro nifindrana tany Babilona.<br />Ary rahefa nifindra tany Babilona, Jekoniasa niteraka an'i Salatiela; Salatiela niteraka an'i Zorobabela;<br />Zorobabela niteraka an'i Abioda; Abioda niteraka an'i Eliakima; Eliakima niteraka an'i Azora;<br />Azora niteraka an'i Sadoka; Sadoka niteraka an'i Akima; Akima niteraka an'i Elioda;<br />Elioda niteraka an'i Eleazara; Eleazara niteraka an'i Matana; Matana niteraka an'i Jakoba;<br />ary Jakoba niteraka an'i Josefa vadin'i Maria izay niteraka an'i Jesoa, ilay atao hoe Kristy.<br />Ary toy izao no nahaterahan'ny Kristy: Maria reniny dia efa fofombadin'i Josefa; fa raha mbola tsy niray trano izy ireo, dia hita fa nanan'anaka avy tamin'ny Fanahy Masina izy.<br />Ary Josefa vadiny, noho izy lehilahy marina sady tsy ta-hanala baráka azy, dia nikasa hametraka azy mangingina.<br />Nefa raha mbola nieritreritra izany izy, indro nisy anjelin'ny Tompo niseho taminy, tamin'ny nofy, ka nanao hoe: Ry Josefa, zanak'i Davida, aza matahotra hampakatra an'i Maria vadinao, fa ny Zaza ao an-kibony dia avy amin'ny Fanahy Masina,<br />ary hiteraka Zazalahy izy, ka ny anarany hataonao hoe Jesoa, fa izy no hamonjy ny olony ho afaka amin'ny fahotany.<br />Ary izany rehetra izany no tonga, dia mba hahatanteraka izay nampilazain'ny Tompo ny mpaminany hoe:<br />Indro ny Virjiny hitoe-jaza ka hiteraka Zazalahy, ary ny anarany hatao hoe Emanoela, izany hoe, amintsika Andriamanitra.</p>"
    },
    {
      "id": "9",
      "imagen": "Asabotsy 9 Septambra",
      "contenido": "<h3>Asabotsy Faharoa amby roapolo tsotra Mandavan-taona</h3><h3>Taratasin'i Md. Paoly ho an'ny Kolosiana</h3><em>1,21-23.</em><p>Hianareo koa fahiny, dia lavitra azy sy fahavalony, tamin'ny hevitra aman'asa ratsinareo,<br />fa ankehitriny kosa dia nampihavaniny amin'ny tenany nofo tamin'ny nahafatesany, mba hatsangany masina sy madio ary tsy manan-tsiny eo anatrehany,<br />raha táhiny hianareo maharitra sy miorim-paka mafy amin'ny finoana, ary tsy azo tsoahana hiala amin'ny fanantenana avy amin'ny Evanjely, izay efa renareo sy notorìna taminareo ary nanendrena ahy, Paoly, ho mpandraharaha.</p><h3>Salamo</h3><em>54(53),3-4.6.8.</em><p>Vonjeo aho, ry Andriamanitra, noho ny anaranao, ary omeo ny rariny aho, noho ny herinao.<br />Henoy ny fivavahako, ry Andriamanitra, atongilano ny sofinao amin'ny teny aloaky ny vavako.<br />Indro, Andriamanitra no vonjiko, ny Tompo no tohan'ny fanahiko.<br />Hanatitra sorona aminao, amin'ny foko rehetra aho; hidera ny anaranao aho, ry Iaveh, fa tsara izy.</p><h3>Evanjely Masin'i Jesoa Kristy nosoratan'i Md. Lioka</h3><em>6,1-5.</em><p>Indray sabata raha nandeha namaky ny tanimbary Jesoa, dia nioty salohim-bary ny mpianany, ka nohaniny nony efa nokosokosohiny tamin'ny tánany.<br />Dia hoy ny Farisiana sasany taminy: Nahoana hianareo no manao ny tsy fanao amin'ny sabata?<br />Ary Jesoa namaly azy hoe: Tsy novakianareo va izay nataon'i Davida raha noana izy mbamin'izay nanaraka azy,<br />fa niditra tao an-tranon'Andriamanitra izy ka naka ny mofo alahatra, dia nihinana izany sy nanome izay nanaraka azy koa, nefa tsy misy mahazo mihinana azy afa-tsy ny mpisorona ihany?<br />Sady nampiany hoe: Ny Zanak'olona no tompon'ny sabata.</p>"
    },
    {
      "id": "10",
      "imagen": "Alahady 10 Septambra",
      "contenido": "<h3>Alahady Fahatelo amby roapolo tsotra Mandavan-taona</h3><h3>Bokin'i Ezekiela</h3><em>33,7-9.</em><p>Koa hianao, ry zanak'olona, no efa notendreko ho mpitily, ho an'ny taranak'Israely, ary rahefa mandre teny aloaky ny vavako hianao dia hanaitra azy amin'ny anarako.<br />Raha niteny aho nilaza tamin'ny ratsy fanahy hoe: Ho faty marina hianao, ry ilay ratsy fanahy, ka tsy miteny hianao, hananatra ny ratsy fanahy hiala amin'ny lálany, dia ho faty amin'ny helony ihany ilay io, noho izy ratsy fanahy, nefa hadiniko aminao ny rany.<br />Fa raha mananatra ny ratsy fanahy kosa hianao, hialany amin'ny lálany, fa izy no tsy mety miala amin'ny lálany, dia ho faty ao amin'ny helony, fa hianao kosa hahavonjy ny fanahinao.</p><h3>Salamo</h3><em>95(94),1-2.6-7.8-9.</em><p>Avia hihira amim-piravoravoana ho an'ny Tompo! Manaova hobim-pifaliana ho an'ny Vatolampy famonjena antsika!<br />Andeha isika hitsena azy amin'ny fiderana; aoka hampireondreona hira fankalazana azy isika.<br />Avia, aoka hiankohoka sy hitsaoka isika; mandohaliha eo anatrehan'ny Tompo Mpahary antsika.<br />Fa izy no Andriamanitsika, ary isika dia vahoaka eo am-balany, andian'ondry entin'ny tánany.<br />Aza manamafy ny fonareo, toy ny tany Meribá, tahaka ny tamin'ny andro tao Masá, tany an'efitra,<br />izay nakan'ny razanareo fanahy ahy, sy nizahany toetra ahy, na dia efa nahita ny asako aza izy ireo.</p><h3>Taratasin'i Md. Paoly Apostoly ho an'ny Romana</h3><em>13,8-10.</em><p>Aoka tsy hisy hanan-trosa aminareo, afa-tsy ny fifankatiavana; fa izay tia ny namany dia efa nahatanteraka ny lalána.<br />Satria ny hoe: Aza mijangajanga, aza mamono olona, aza mangalatra, aza miampanga lainga, aza mitsiriri-javatr'olona, mbamin'ny didy hafa rehetra, dia voalaza fohy ao amin'ny teny hoe: Tiava ny namanao tahaka ny tenanao.<br />Ny fitiavana tsy manisy ratsy ny namana, ka dia ny fitiavana no fahatanterahana ny lalána an-tsakany sy an-davany.</p><h3>Evanjely Masin'i Jesoa Kristy nosoratan'i Md. Matio</h3><em>18,15-20.</em><p>Ary raha diso taminao ny rahalahinao, dia manatòna azy; ka rahefa mitokana hianareo, dia asehoy azy ny hadisoany. Raha mihaino anao izy, dia efa azonao ny rahalahinao;<br />fa raha tsy mihaino anao izy, maká olona iray na roa hiaraka aminao mba ho tapaka noho ny teny hataon'ny vavolombelona roa na telo ny raharaha rehetra.<br />Raha tsy mihaino azy ireo izy, dia ambarao amin'ny Eglizy; ary raha tsy mihaino ny Eglizy koa, dia ataovinao tahaka ny jentily sy ny poblikána.<br />Lazaiko marina aminareo fa na inona na inona hofehezinareo etý ambonin'ny tany dia ho voafehy any an-danitra; ary na na inona na inona hovahanareo etý ambonin'ny tany dia ho voavaha any an-danitra.<br />Ary izao koa no lazaiko aminareo: raha misy roa aminareo mifanaiky etý ambonin'ny tany, na inona na inona angatahiny, dia ho azony avy amin'ny Raiko izay any an-danitra izany.<br />Fa na aiza na aiza iangonan'ny olona roa na telo amin'ny anarako, dia eo afovoany aho.</p>"
    },
    {
      "id": "11",
      "imagen": "Alatsinainy 11 Septambra",
      "contenido": "<h3>Alatsinainy Fahatelo amby roapolo tsotra Mandavan-taona</h3><h3>Taratasin'i Md. Paoly ho an'ny Kolosiana</h3><em>1,24-29.2,1-3.</em><p>Ary ankehitriny dia mifaly amin'ny fiaretako fahoriana ho anareo aho, fa mameno ao amin'ny nofoko izay tsy ampy amin'ny fahorian'ny Kristy ho an'ny tenany, dia ny Eglizy;<br />fa voatendry ho mpandraharaha azy aho noho ny nanomezan'Andriamanitra ahy ny fiadidiana anareo, mba hitoriako ny tenin'Andriamanitra an-tsakany sy an-davany,<br />dia ilay hevi-miafina tsy nambara taloha hatramin'ny taranaka maro nifandimby, fa naseho kosa ankehitriny tamin'ny olona masina,<br />dia ireo tian'Andriamanitra ho nampahafantarina ny maha-saro-bidy amin'ny jentily ny voninahitr'izany hevi-miafina izany, dia ny Kristy fanantenana ny voninahitra ho anareo.<br />Izy no torinay, ary ny olon-drehetra samy ampandrenesinay sy ampianarinay avokoa araka ny fahendrena rehetra mba hahatongavanay ny olon-drehetra ho lavorary ao amin'ny Kristy Jesoa;<br />ary izany indrindra no iasako mafy, araka ny heriny izay iasány fatratra ato amiko.<br />Fa tiako ho fantatrareo ny hamafin'ny ady iadiako ho anareo sy ho an'ny any Laodisea mbamin'izay rehetra mbola tsy nahita maso ahy,<br />mba hahafaka alahelo ny fon'izy ireo, sy hiraisany fatratra amin'ny fitiavana, ary hananany fieken-tsaina mazava tsara, ka hahalala ny hevi-miafin'Andriamanitra izy, dia ny Kristy,<br />izay iafenan'ny rakitry ny fahendrena amam-pahalalana rehetra.</p><h3>Salamo</h3><em>62(61),6-7.9.</em><p>Eny, ry fanahiko ô, miantombena amim-piadanana, amin'Andriamanitra, fa avy aminy no ihavian'ny fanantenako.<br />Eny, vatolampiko amam-pamonjena ahy izy, trano mimandako, ka tsy hangozohozo aho.<br />Matokia azy mandrakizay, rey vahoaka; aborahy eo anatrehany ny fonareo; Andriamanitra no fialofantsika. - Selá.</p><h3>Evanjely Masin'i Jesoa Kristy nosoratan'i Md. Lioka</h3><em>6,6-11.</em><p>Indray sabata hafa koa dia niditra tao amin'ny sinagoga izy ka nampianatra, ary nisy lehilay anankiray maty tánana an-kavanana teo.<br />Tamin'izay dia nitsikilo azy ny mpanora-dalána sy ny Farisiana na hanasitrana amin'ny andro sabata izy na tsia, mba hahitany antony hiampangana azy.<br />Fa fantatr'i Jesoa kosa ny hevitr'izy ireo, ka hoy izy tamin'ilay maty tánana: Mitsangána ka mijoroa etsy afovoany. Dia nitsangana ilay io ka nijoro,<br />ary hoy Jesoa tamin'izy ireo: Manontany anareo aho, inona no mety hatao amin'ny sabata, ny manao soa sa ny manao ratsy; ny mamonjy aina sa ny manala aina?<br />Dia noherikerehiny nojerena daholo izy rehetra teo ka hoy izy tamin-dralehilahy: Ahinjiro ny tánanao. Dia nahinjiny ka sitrana terý ny tánany.<br />Fa iretsy kosa safotry ny hatezerana, ka nioko ny amin'izay hanaovany an'i Jesoa.</p>"
    },
    {
      "id": "12",
      "imagen": "Talata 12 Septambra",
      "contenido": "<h3>Talata Fahatelo amby roapolo tsotra Mandavan-taona</h3><h3>Taratasin'i Md. Paoly ho an'ny Kolosiana</h3><em>2,6-15.</em><p>Araka ny nandraisanareo ny Kristy Jesoa Tompo áry, no aoka handehananareo ao aminy koa,<br />ka hamaka tsara sy hiorina ao aminy, ary hohamafisin'ny finoana sy handroso hatrany hatrany amim-pisaorana azy.<br />Mitandrema fandrao dia lasan-ko babon'ny sasany, amin' izany hoe fahaizan-dalina, izay famitahana foana, avy amin'ny hevitr'olombelona sy araka ny abidim-pianaran'izao tontolo izao, fa tsy araka ny Kristy.<br />Ao aminy anefa no itoeran'ny hafenoan'ny fomban'Andriamanitra an-davany sy an-tsakany;<br />ao aminy no anananareo ny zavatra rehetra, fa izy no lohan'izay rehetra mety ho fanapahana sy fahefana;<br />tao aminy no namorána anareo tamin'ny famorána tsy nataon-tánana, izay manala ny tena nofo, dia tamin'ny famoran'ny Kristy;<br />fa niara-nilevina taminy hianareo tamin'ny batemy, ary niara-nitsangana taminy tamin'ny batemy ihany koa, noho ny finoanareo ny herin'Andriamanitra izay nanangana azy tamin'ny maty.<br />Koa hianareo izay matin'ny fahotanareo sy ny tsy fiforán'ny vatanareo, dia novelomin'Andriamanitra niaraka taminy indray, nony efa navelany ny fahotantsika rehetra.<br />Fa novonoiny ny sora-tánan'ny didy niampanga antsika sy namely antsika, sady nesoriny tsy hisy intsony aza izany, tamin'ny nanomboany azy tamin'ny hazo fijaliana;<br />ary naongany ny fanapahana sy ny fahefana, sady nasehony miharihary ho fizahan'ny olona ka nampombainy ny mpandresy tao amin'ny hazo fijaliana.</p><h3>Salamo</h3><em>145(144),1-2.8-9.10-11.</em><p>Hira fiderana. Nataon'i Davida. ALEPH Sitrako ny mankalaza anao, ry Andriamanitro, Mpanjaka ô, sy ny misaotra ny anaranao mandrakizay doria.<br />BETH Sitrako ny misaotra anao isan'andro, sy ny mankalaza ny anaranao mandrakizay doria!<br />HETH Mamindra fo sy miantra Iaveh, ary mahari-po sy feno hatsaram-po.<br />TETH Tsara fo amin'ny olona rehetra Iaveh, ary mihatra amin'ny zava-boahariny rehetra ny famindram-pony.<br />YOD Midera anao avokoa ny asanao rehetra, ry Iaveh, ary misaotra anao ny mpino anao.<br />Milaza ny voninahitry ny fanjakanao izy, ary mitory ny fahefanao;</p><h3>Evanjely Masin'i Jesoa Kristy nosoratan'i Md. Lioka</h3><em>6,12-19.</em><p>Ary tamin'izany andro izany, dia lasa tany an-tendrombohitra izy mba hivavaka, ka nivavaka tamin'Andriamanitra nandritra ny alina.<br />Nony maraina ny andro dia niantso ny mpianany izy ka nifidy roa ambin'ny folo lahy tamin'izy ireo, izay nomeny anarana hoe Apostoly:<br />dia Simona izay nataony hoe Piera, sy Andre rahalahiny, Jakoba sy Joany, Filipo sy Bartelemy,<br />Matio sy Tomá, Jakoba zanak'i Alfe, sy Simona izay atao hoe Zeloty,<br />ary Jodá rahalahin'i Jakoba, sy Jodasy Iskariota ilay namadika.<br />Dia niara-nidina tamin'izy ireo izy ka nankeo amin'ny tany lemaka izay nijanonan'ny mpianany maro sy ny vahoaka betsaka avy tany Jodea rehetra sy Jerosalema, ary ny tanin'i Tira sy Sidòna amoron-tsiraka,<br />izay tonga teo mba hihaino azy, sy mba hositraniny amin'ny aretiny: dia nositraniny izay nampijalin'ny fanahy maloto,<br />ary nitady hanendry azy ny vahoaka rehetra, satria nisy hery niala taminy ka nahasitrana azy rehetra.</p>"
    },
    {
      "id": "13",
      "imagen": "Alarobia 13 Septambra",
      "contenido": "<h3>Alarobia Fahatelo amby roapolo tsotra Mandavan-taona</h3><h3>Taratasin'i Md. Paoly ho an'ny Kolosiana</h3><em>3,1-11.</em><p>Koa raha niara-nitsangana tamin'ny Kristy hianareo, dia ny zavatra any ambony, amin'izay itoeran'ny Kristy eo an-kavanan'Andriamanitra, no katsaho;<br />ny zavatra any ambony no ankafizo, fa aza ny zavatry ny tany.<br />Fa maty hianareo, ary miara-miafina amin'ny Kristy ao amin'Andriamanitra ny fiainanareo;<br />fa rahefa hiseho ny Kristy izay fiainantsika, vao hiara-miseho aminy amim-boninahitra koa hianareo.<br />Koa ataovy maty áry ny rantsam-batanareo, dia ny an'ny ety an-tany, izany hoe: ny fijangajangana, ny fahalotoana, ny fahavetavetana, ny fanirian-dratsy, ary ny filan-dratsin'ny nofo izay fanompoan-tsampy;<br />fa izany rehetra izany no mahatonga ny fahatezeran'Andriamanitra amin'ny zanaky ny tsy finoana;<br />niara-nandeha tamin'ireny koa hianareo taloha fony hianareo nanaraka izany fiainana izany.<br />Fa ankehitriny kosa, ario kosa izao zavatra izao: dia fahatezerana, fahavinirana, fahasomparana, fitenenan-dratsy, teny mahamenatra aloaky ny vavanareo;<br />aza mifandainga hianareo, fa efa narianareo ny olombelona taloha mbamin'ny asany,<br />ary efa notafinareo ny olom-baovao, izay havaozina ho amin'ny fahalalana lavorary araka ny endrik'ilay nahary azy,<br />ka tsy mahalala intsony izay hoe jentily na Jody, voafora na tsy voafora, baribariana na Sita, andevo na olona afaka, fa izao ihany: ny Kristy no zavatra rehetra ao amin'izy rehetra.</p><h3>Salamo</h3><em>145(144),2-3.10-11.12-13ab.</em><p>BETH Sitrako ny misaotra anao isan'andro, sy ny mankalaza ny anaranao mandrakizay doria!<br />GHIMEL Lehibe Iaveh ka mendrika ny fiderana rehetra, ary tsy takatry ny saina ny fahalehibeazany!<br />YOD Midera anao avokoa ny asanao rehetra, ry Iaveh, ary misaotra anao ny mpino anao.<br />Milaza ny voninahitry ny fanjakanao izy, ary mitory ny fahefanao;<br />mba hampahalalany ny zanaky ny olona ny asany mahagaga, <br />sy ny famirapiratry ny fanjakany be voninahitra.<br />Fanjakana mandrakizay ny fanjakanao<br />ary maharitra amin'ny taona rehetra ny fanapahanao.</p><h3>Evanjely Masin'i Jesoa Kristy nosoratan'i Md. Lioka</h3><em>6,20-26.</em><p>Tamin'izay, dia niatrana nijery an'ireo mpianany izy, ka nanao hoe: Sambatra hianareo mahantra, fa anareo ny fanjakan'ny lanitra.<br />Sambatra hianareo noana ankehitriny, fa ho voky hianareo. Sambatra hianareo mitomany ankehitriny, fa hifaly hianareo.<br />Ho sambatra hianareo raha hankahalain'ny olona, horoahiny amin'ny fikambanany, hotevatevainy ary holaviny toy ny zava-dratsy ny anaranareo, noho ny amin'ny Zanak'olona.<br />Mifalia hianareo amin'izany andro izany ary miravoravoa, fa indro lehibe ny valisoanareo any an-danitra; fa tahaka izany koa no nataon'ny razany tamin'ny mpaminany.<br />Fa loza ho anareo kosa, ry mpanan-karena, fa manana ny fahafaham-ponareo hianareo.<br />Loza ho anareo izay voky ankehitriny, fa ho noana hianareo. Loza ho anareo izay mihomehy ankehitriny, fa hitomany sy higogogogo hianareo.<br />Loza ho anareo raha hataon'ny olona tsara laza hianareo, fa tahaka izany no nataon'ny razany tamin'ny mpaminany sandoka.</p>"
    },
    {
      "id": "14",
      "imagen": "Alakamisy 14 Septambra",
      "contenido": "<h3>Fankalazana Fanandratana ny Hazo Fijaliana</h3><h3>Bokin'ny Fanisana</h3><em>21,4b-9.</em><p>Niala tany an-tendrombohitra Hora izy ireo, dia nihazo ny lálan'ny ranomasina Mena, hanodidina ny tanin'i Edoma. Namoifo tsy niaritra ny vahoaka tamin'io lálana io,<br />ka niteny nanome tsiny an'Andriamanitra sy Moizy hoe: Nahoana no dia nentinao niakatra avy tany Ejipta izahay ho faty aty an'efitra? Ny mofo tsy misy, ny rano tsy misy, ary ny fanahinay efa monainan'itony hanina tsinontsinona itony.<br />Ary Iaveh tamin'izay nandefa bibilava mahamay hamely ny vahoaka: nokekerin'ireny ny vahoaka ary nahafatesana betsaka ny olona tamin'Israely.<br />Nankeo amin'i Moizy ny vahoaka ka nanao hoe: Efa nanota izahay fa niteny nanome tsiny an'ny Tompo sy hianao. Mivavaha amin'ny Tompo mba hoesoriny lavitra anay ireo bibilava ireo. Dia nivavaka ho an'ny vahoaka Moizy,<br />ka hoy Iaveh tamin'i Moizy: Manaova hianao bibilava mahamay ka apetraho amin'ny tsato-kazo, fa ho velona aina izay rehetra voakaikitra ka mijery izany.<br />Dia nanao bibilava varahina Moizy, ka napetrany teo amin'ny tsato-kazo lava, dia nijery ny bibilava varahina izy dia velona.</p><h3>Salamo</h3><em>78(77),1-2.34-35.36-37.38.</em><p>Fihirana nataon'i Asafa. Henoy ny fampianarako, ry vahoakako, atongilano amin'ny tenin'ny vavako, ny sofinao.<br />Hiloa-bava hilaza oha-teny aho, hamoaka ny zava-miafina tamin'ny fahataloha aho.<br />Nony nasiany tamin'ny fahafatesana izy ireo vao nitady azy, niverina izy ka dodona hahita an'Andriamanitra indray;<br />nahatsiaro fa Andriamanitra no vatolampiny, ary ny Avo indrindra no mpanavotra azy.<br />Kanjo namitaka azy tamin'ny teniny izy ireo, ary nandainga taminy ny lelany;<br />fa ny fony tsy mba niorina taminy; izy ireo tsy nitandrina ny fanekeny.<br />Mamindra fo anefa izy; mamela ny fahotana ary tsy mandringana; nanindry ny hatezerany matetika, ary tsy nanarana ny fahavinirany rehetra.</p><h3>Evanjely Masin'i Jesoa kristy Nosoratan'i Md. Joany</h3><em>3,13-17.</em><p>Ary tsy nisy niakatra tany an-danitra afa-tsy izay nidina avy tany an-danitra ihany, dia ny Zanak'olona izay any an-danitra.<br />Tahaka ny nanandratan'i Moizy ny bibilava tany an'efitra no tsy maintsy hanandratana ny Zanak'olona koa,<br />mba tsy ho very izay rehetra mino azy, fa hanana ny fiainana mandrakizay.<br />Fa toy izao no nitiavan'Andriamanitra izao tontolo izao: nomeny ny Zanany tokana, mba tsy ho very izay rehetra mino azy, fa hanana ny fiainana mandrakizay.<br />Fa Andriamanitra tsy naniraka ny Zanaka tamin'izao tontolo izao, mba hitsara izao tontolo izao, fa mba hamonjy izao tontolo izao.</p>"
    },
    {
      "id": "15",
      "imagen": "Zoma 15 Septambra",
      "contenido": "<h3>Fahatsiarovana an'i Maria Renin'ny ory</h3><h3>Taratasy ho an'ny Hebrio</h3><em>5,7-9.</em><p>Tamin'ny andron'ny nofony, nony nanolotra fivavahana sy fifonana nombam-pitarainana mafy sy ranomaso be tamin'ilay nahavonjy azy tamin'ny fahafatesana izy sady nohenoiny noho ny fahatahorany an'Andriamanitra,<br />dia nianatra ny fanekena tamin'ny fahoriana niaretany, na dia Zanaka aza;<br />ary ankehitriny, efa tonga amin'izay fanaperana izy, ka tonga fototry ny famonjena mandrakizay ho an'izay manaiky azy,</p><h3>Salamo</h3><em>31(30),2-3a.3bc-4.5-6.15-16.20.</em><p>Iaveh ô, Hianao no nataoko fialofako; aoka tsy ho menatra aho na oviana na oviana! Vonjeo amin'ny fahamarinanao aho.<br />Atongilano amiko ny sofinao; faingána hamonjy ahy. Aoka ho vatolampy fiarovana ahy hianao, ho trano mimanda hahitako famonjena.<br />Atongilano amiko ny sofinao; faingána hamonjy ahy. Aoka ho vatolampy fiarovana ahy hianao, ho trano mimanda hahitako famonjena.<br />Atongilano amiko ny sofinao; faingána hamonjy ahy. Aoka ho vatolampy fiarovana ahy hianao, ho trano mimanda hahitako famonjena.<br />Noho ny anaranao <br />dia hitondra sy hitarika ahy hianao.<br />Hanafaka ahy amin'ny fandrika harato novelariny hianao; fa hianao no fiarovana ahy.<br />Apetrako eo am-pelatananao ny fanahiko, dia hanafaka ahy hianao, ry Iaveh Andriamanitry ny fahamarinana.<br />Nefa matoky anao aho, ry Iaveh, hoy aho hoe: Andriamanitro hianao.<br />Eo an-tánanao ny anjarako, afaho amin'ny tánan'ny fahavaloko amam-panenjika ahy aho!<br />Akory ny haben'ny hatsaram-ponao, izay tehirizinao ho an'ireo matahotra anao, izay asehonao amin'ireo manao anao ho fialofany, eo imason'ny zanak'olombelona!</p><h3>Evanjely Masin'i Jesoa kristy Nosoratan'i Md. Joany</h3><em>19,25-27.</em><p>Ary nitsangana teo akaikin'ny hazo fijalian'i Jesoa ny reniny sy ny rahavavin-dreniny, dia Maria vadin'i Kleofasy, ary Maria Madelena.<br />Nony hitan'i Jesoa ny reniny sy ilay mpianany malalany nitsangana teo akaikiny, dia hoy izy tamin-dreniny: Ravehivavy, indro ny zanakao.<br />Ary hoy koa izy tamin'ilay mpianatra: Indro ny reninao. Ka hatramin'izay dia noraisin'ilay mpianatra ho any aminy izy.</p>"
    },
    {
      "id": "16",
      "imagen": "Asabotsy 16 Septambra",
      "contenido": "<h3>Asabotsy Fahatelo amby roapolo tsotra Mandavan-taona</h3><h3>Taratasy Voalohan'i Md. Paoly ho an'i Timote</h3><em>1,15-17.</em><p>Eny, teny marina tokoa, sy mendrika hitokiana indrindra izao: Tonga tety an-tany ny Kristy Jesoa hamonjy ny mpanota, ary izaho no lohany indrindra aminy;<br />fa izany indrindra no nahazoako famindram-po, dia ny mba hanamparan'ny Kristy Jesoa ny haben'ny famindram-pony amiko aloha, mba ho fianarana ho an'izay hino azy ho amin'ny fiainana mandrakizay.<br />Ho an'ny Mpanjakan'ny taona rehetra anie, dia ilay tsy mety maty, sy tsy hita maso, ary hany Andriamanitra tokana, ny haja amam-boninahitra mandrakizay mandrakizay. Amena.</p><h3>Salamo</h3><em>113(112),1-2.3-4.5a.6-7.</em><p>Midera hianareo, ry mpanompon'ny Tompo, <br />midera ny anaran'ny Tompo.<br />Isaorana anie ny anaran'ny Tompo, <br />dieny ankehitriny ka ho mandrakizay!<br />Hoderaina anie ny anaran'ny Tompo, <br />hatreo amin'ny fiposahan'ny masoandro ka hatreo amin'ny filentehany.<br />Tafasandratra ambonin'ny firenen-drehetra Iaveh, <br />mihoatra ny lanitra ny voninahiny.<br />Iza no tahaka an'ny Tompo Andriamanitsika? <br />izay mipetraka any amin'ny avo,<br />ary mitsinjo aty ambany, eny an-danitra sy ety an-tany.<br />Manandratra ny ory hiala amin'ny vovoka izy, <br />manesotra ny mahantra hiala amin'ny zezika izy;</p><h3>Evanjely Masin'i Jesoa Kristy nosoratan'i Md. Lioka</h3><em>6,43-49.</em><p>Fa tsy misy hazo tsara mamoa voa ratsy, na hazo ratsy mamoa voa tsara.<br />Fa samy fantatra amin'ny voany avy ny hazo rehetra; fa tsy misy mioty aviavy amin'ny tsilo, na voaloboka amin'ny voaroitsilo.<br />Ny olona tsara fanahy dia mamoaka ny tsara avy amin'ny rakitra tsaran'ny fony; ary ny olona ratsy fanahy kosa mamoaka ny ratsy avy amin'ny rakitra ratsin'ny fony; fa ny be ao am-pony no itenenan'ny vavany.<br />Ary nahoana hianareo no miantso ahy hoe: Tompoko, Tompoko, nefa tsy manao izay lazaiko?<br />Hasehoko anareo izay azo anoharana ny olona rehetra manatona ahy ka mihaino ny teniko sy manatanteraka azy:<br />tahaka ny olona anankiray manao trano izy, izay nihady lalina aloha vao nandatsaka ny fototra eo ambonin'ny vatolampy, ka nony tondraka ny rano dia nasian'ny riaka mafy izany trano izany, nefa tsy nampihontsina azy akory izany, satria tsara orina tambony vatolampy izy.<br />Fa izay mihaino ihany kosa nefa tsy manaraka, dia tahaka ny olona anankiray nanorina ny tranony eo ambonin'ny tany tsy áry fototra, ka vao nasian'ny riaka, dia nirodana niaraka tamin'izay, ary loza ny faharavan'izany trano izany.</p>"
    },
    {
      "id": "17",
      "imagen": "Alahady 17 Septambra",
      "contenido": "<h3>Alahady Fahaefatra amby roapolo tsotra Mandavan-taona</h3><h3>Bokin'ny Eklesiastika</h3><em>27,30.28,1-7.</em><p>Mendrika hankahalaina koa ny lolom-po amam-pahatezerana, ary manana izany ny mpanota.<br />Izay mamaly ratsy, dia hiharan'ny fanahin'Andriamanitra, izay hitahiry fatratra ny fahotany.<br />Avelao ny nataon'ny namana tsy an-drariny, dia havela ny fahotanao, rahefa mifona hianao.<br />Akory ity olona mitahiry fahatezerana amin'ny olon-kafa, nefa mangataka fanasitranana amin'Andriamanitra ho an'ny tenany.<br />Tsy mamindra fo amin'ny olombelona namany izy, nefa mitaraina noho ny hadisoan'ny tenany.<br />Izy izay nofo foana mitahiry lolom-po; ka zovy indray no hahazo ny famelana ny fahotany?<br />Tsarovy ny hiafaranao, ka atsaharo ny fankahalana; tsarovy ny hahalovana amam-pahafatesana ary tandremo ny didy.<br />Tsarovy ny didy, ka aza manao an-dolom-po amin'ny namana; tsarovy ny faneken'ny Avo Indrindra ary modia tsy mahita ny fanevatevana anao.</p><h3>Salamo</h3><em>103(102),1-2.3-4.9-10.11-12.</em><p>Nataon'i Davida. Misaora an'ny Tompo, ry fanahiko, ary misaora ny anarany masina, ry ato anatiko rehetra!<br />Misaora an'ny Tompo, ry fanahiko, ary aza manadino ny soa betsaka avy aminy.<br />Fa izy no mamela ny helokao rehetra, manasitrana ny aretinao rehetra.<br />Izy no manavotra ny ainao tsy hidina any an-davaka, manarona hatsaram-po amam-pamindram-ponao.<br />Tsy mba ho mandrakizay no mandevilevy izy, <br />tsy mitana fahatezerana mandrakizay.<br />Tsy manao amintsika, araka ny fahotantsika, <br />ary tsy mamaly antsika, araka ny helotsika.<br />Fa tahaka ny hahavon'ny lanitra ambonin'ny tany, <br />no haben'ny hatsaram-pony amin'izay matahotra azy.<br />Tahaka ny halaviran'ny atsinanana amin'ny andrefana, <br />no halaviran'ny anesorany amintsika ny hadisoantsika.</p><h3>Taratasin'i Md. Paoly Apostoly ho an'ny Romana</h3><em>14,7-9.</em><p>Fa tsy misy velona ho azy isika rehetra, na misy maty ho azy;<br />fa velona isika, velona ho an'ny Tompo; maty koa, maty ho an'ny Tompo. Koa amin'izany, na velona na maty isika, dia ho an'ny Tompo ihany.<br />Satria ny Kristy no maty sy velona indray, dia ny mba haha-Tompon'ny maty sy ny velona azy.</p><h3>Evanjely Masin'i Jesoa Kristy nosoratan'i Md. Matio</h3><em>18,21-35.</em><p>Ary tamin'izay, nanatona azy Piera nanao hoe: Tompoko, raha diso impiry amiko moa ny rahalahiko no tokony hamela azy aho? Hatramin'ny impito va?<br />Dia hoy Jesoa taminy: Izaho tsy milaza aminao hoe hatramin'ny impito, fa hatramin'ny impito-polo fito.<br />Koa amin'izany, ny fanjakan'ny lanitra dia tahaka ny mpanjaka anankiray izay te-hamotopototra ny toe-pananany amin'ny mpanompony:<br />ary raha vao nanomboka nanao izany izy, dia nentiny teo aminy ny anankiray izay ananany talenta iray alina.<br />Ary noho izy tsy nanan-kaloa, dia nasain'ny tompony hamidy izy sy ny vadiny aman-janany, mbamin'ny fananany rehetra, mba hanefana ny trosa.<br />Dia niankohoka ilay mpanompo, ka nifona taminy hoe: Mba omeo andro aho, dia haloako daholo ny anao rehetra.<br />Nangoraka ny fon'ilay tompon'izany mpanompo izany, ka sady nandefa azy handeha no namoy ny trosa taminy.<br />Fa raha vao nivoaka ilay mpanompo, dia tojo ity mpanompo namany anankiray izay ananany denie zato; noraisiny tamin'ny tendany ilay io ka nokendainy nataony hoe: Aloavy ny trosako any aminao.<br />Niankohoka ilay namany, dia nifona taminy nanao hoe: Mba omeo andro aho, dia haloako ny anao rehetra.<br />Nefa tsy nety izy, fa lasa nampanao azy an-tranomaizina, ambara-pandoany ny trosa.<br />Nalahelo loatra ny mpanompo sasany nony nahita izany ka lasa nilaza izany rehetra izany tamin'ny tompony.<br />Dia nampanalain'ny tompony izy ka nilazany hoe: Ry mpanompo ratsy fanahy, efa nafoiko avokoa ny trosako rehetra taminao, noho hianao nifona tamiko;<br />ka moa tsy tokony mba hamindra fo amin'ny namanao va hianao tahaka ny namindrako fo taminao?<br />Dia tezitra ny tompony, ka natolony ny mpampijaly izy, ambara-pandoany ny trosa rehetra.<br />Dia ho tahaka izany koa no hataon'ny Raiko izay any an-danitra aminareo, raha tsy samy mamela ny rahalahinareo amin'ny fonareo avy hianareo.</p>"
    },
    {
      "id": "18",
      "imagen": "Alatsinainy 18 Septambra",
      "contenido": "<h3>Alatsinainy Fahaefatra amby roapolo tsotra Mandavan-taona</h3><h3>Taratasy Voalohan'i Md. Paoly ho an'i Timote</h3><em>2,1-8.</em><p>Ny angatahiko voalohany indrindra áry, dia ny hanaovana fivavahana, fangatahana, fifonana, ary fisaorana ho an'ny olona rehetra,<br />ho an'ny mpanjaka sy ho an'ny manam-pahefana rehetra, mba hiainantsika amim-piadanana sy fandriam-pahalemana, amim-panajana an'Andriamanitra sy fahamaotonana tanteraka.<br />Izany no tsara sy ankasitrahana eo imason'Andriamanitra Mpamonjy antsika,<br />izay tia ny hahavoavonjy ny olona rehetra, sy ny hahatongavany amin'ny fahalalana ny marina.<br />Fa iray monja Andriamanitra, ary iray ihany no Mpanalalana amin'Andriamanitra sy ny olombelona, dia ny Kristy Jesoa tonga olombelona,<br />izay nanolotra ny tenany ho avotry ny olombelona rehetra: zavatra voambara tamin'ny fotoany izany,<br />ary ny hitory izany nametrahana ahy ho mpitory sy Apostoly ary ho mpampianatra ny jentily amin'ny finoana sy ny fahamarinana; milaza ny marina aho, fa tsy mandainga.<br />Koa ny lehilahy tiako hivavaka na aiza na aiza, manandra-tánana madio, tsy amim-pahatezerana na tabataban-tsaina;</p><h3>Salamo</h3><em>28(27),2.7.8-9.</em><p>Henoy ny feon'ny fifonako, raha mitaraina aminao aho; raha manandratra ny tánako, mankany amin'ny fitoeranao masina aho.<br />Iaveh no heriko sy ampingako; izy no nitokian'ny foko. Efa voavonjy aho. Ka misomebin-kafaliana ny foko. Ka hidera azy amin'ny hirako aho.<br />Iaveh no herin'ny vahoakany, mandam-pamonjena ho an'ny voahosony izy.<br />Vonjeo ny olonao, ary tahio ny lovanao! Hianao anie no ho mpiandry azy sy hitondra azy mandrakizay.</p><h3>Evanjely Masin'i Jesoa Kristy nosoratan'i Md. Lioka</h3><em>7,1-10.</em><p>Rahefa tapitra nampandre ny vahoaka izany toriteniny rehetra izany Jesoa, dia niditra tao Kafarnaoma.<br />Ary nisy kapiteny anankiray nanana ankizilahy tiany tokoa, narary efa ho faty.<br />Nony nahare ny amin'i Jesoa ilay kapiteny, dia naniraka loholon'ny Jody ho any aminy mba hangataka azy ho avy hanasitrana ilay ankizilahiny.<br />Ary rahefa tonga tany amin'i Jesoa izy ireo, dia nangataka mafy taminy ka nanao hoe: Mendrika hanaovanao izany izy,<br />fa sady tia ny firenentsika no nanao ny sinagogantsika aza.<br />Dia niara-nandeha tamin'izy ireo Jesoa. Fa nony mby teo akaikin'ny trano izy, dia nampaniraka ny sasantsasany tamin'ny sakaizany ilay kapiteny hilaza aminy hoe: Tompo ô, aza dia misahirana toy izao re, fa tsy mendrika hidiranao ao ambanin'ny tafon-tranoko akory aho;<br />ary na dia ny tenako aza dia noheveriko ho tsy mendrika hanatona anao akory, fa manonòna teny iray monja, dia ho sitrana ny ankiziko<br />Fa izaho olona manan-dehibe mba mifehy miaramila koa, ka ny anankiray ilazako hoe: Mandehana, dia mandeha; ny anankiray ataoko hoe: Avia, dia avy; ary ny mpanompoko koa hoe: Ataovy izany, dia manao izy.<br />Gaga Jesoa nony nandre izany, ka nitodika ny vahoaka nanaraka azy nanao hoe: Lazaiko marina aminareo fa tsy mbola nahita finoana lehibe toy izany aho, na dia tamin'Israely aza.<br />Ary nony tafaverina tao an-tranon'ilay kapiteny ireo iraka, dia nahita fa sitrana ilay ankizilahy narary.</p>"
    },
    {
      "id": "19",
      "imagen": "Talata 19 Septambra",
      "contenido": "<h3>Talata Fahaefatra amby roapolo tsotra Mandavan-taona</h3><h3>Taratasy Voalohan'i Md. Paoly ho an'i Timote</h3><em>3,1-13.</em><p>Tena marina izao teny izao: raha misy maniry ny raharahan'ny Pretra, dia maniry raharaha tsara indrindra izy.<br />Koa ny Pretra dia tsy maintsy ho tsy manan-tsiny, tsy nanambady afa-tsy indray mandeha monja, mahonon-tena, hendry, maotona sy mendrimendrika, mampiantrano vahiny, mahay mampianatra,<br />tsy lian-divay, tsy mikapoka, fa mandefitra, tsy mpila ady, tsy tia vola,<br />mahay mitondra ny ankohonany, sy mampanaiky tsara ny zanany amim-pahamaotonana lavorary;<br />fa raha misy tsy mahay mitondra ny ankohonany, hataony ahoana no fitondra ny Eglizin'Andriamanitra?<br />Tsy zazavao amin'ny fivavahana, fandrao dia mieboebo foana ka latsaka amin'ny fanamelohana nanjò ny demony.<br />Ary tsy maintsy ho olona tsara laza amin'ny any ivelany koa, fandrao dia afa-baraka sy voan'ny fandriky ny demony.<br />Toy izany koa ny Diakra, dia aoka ho olona maotona, tsy miroa teny, tsy lian-divay, tsy tia harena foana,<br />mitana ny misterin'ny finoana amim-pieritreretana madio;<br />ary aoka hozahan-toetra izy aloha, vao manao ny raharahany, rahefa hita fa tsy manan-tsiny.<br />Toy izany koa ny vadiny, dia aoka ho olona manaja tena, tsy mpifosa, mahonon-tena, mahatoky amin'ny zavatra rehetra.<br />Aoka ny Diakra ho olona tsy nanambady afa-tsy indray mandeha, sy mitondra tsara ny zanany mbamin'ny ankohonany.<br />Fa izay mahatontosa tsara ny raharahany, dia mahazo laharana mihaja ho an'ny tenany, sy fahatokiana lehibe amin'ny finoana izay ao amin'ny Kristy Jesoa.</p><h3>Salamo</h3><em>101(100),1-2ab.2cd-3ab.5.6.</em><p>Salamon'i Davida. Ny hatsaram-po amam-pahamarinana no tiako hohiraina; hianao Iaveh no tiako hankalazaina.<br />Hitandrina ny lálan'ny tsy fananan-tsiny aho. - Rahoviana no ho tonga aty amiko hianao? - Handeha amin'ny fahitsian'ny foko aho, eo afovoan'ny tranoko.<br />Hitandrina ny lálan'ny tsy fananan-tsiny aho. - Rahoviana no ho tonga aty amiko hianao? - Handeha amin'ny fahitsian'ny foko aho, eo afovoan'ny tranoko.<br />Hitandrina ny lálan'ny tsy fananan-tsiny aho. - Rahoviana no ho tonga aty amiko hianao? - Handeha amin'ny fahitsian'ny foko aho, eo afovoan'ny tranoko.<br />Hitandrina ny lálan'ny tsy fananan-tsiny aho. - Rahoviana no ho tonga aty amiko hianao? - Handeha amin'ny fahitsian'ny foko aho, eo afovoan'ny tranoko.<br />Eo anoloan'ny masoko aho, tsy hanisy asa ratsy na inona na inona; halako ny fitondran-tena ratsy; tsy hipetaka amiko izany.<br />Eo anoloan'ny masoko aho, tsy hanisy asa ratsy na inona na inona; halako ny fitondran-tena ratsy; tsy hipetaka amiko izany.<br />Hofongorako, ny mpifosa mandrovitra ny namany mangingina. Ny olona misolanandrana sy bontsinin'ny hambom-po, tsy hotohako.<br />Hijery izay olo-mahatoky amin'ny tany, ny masoko, mba hitoerany ato akaikiko; izay mandeha amin'ny lálana marina, no ho mpanompoko.</p><h3>Evanjely Masin'i Jesoa Kristy nosoratan'i Md. Lioka</h3><em>7,11-17.</em><p>Taorian'izany, dia nankany amin'ny tanána anankiray atao hoe Naima izy, ary mpianany maro sy vahoaka betsaka no niaraka taminy.<br />Rahefa mby teo akaikin'ny vavahadin'ny tanána izy, dia indro nisy fatin'ny zazalahy anankiray nentina halevina, zanak'olona lahy tokana sady mpitondratena indray reniny, ka vahoaka be avy ao an-tanána no nanaraka azy.<br />Nangoraka ny Tompo nony nahita an-dravehivavy, ka nanao taminy hoe: Aza mitomany.<br />Ary nanatona izy ka nanendry ny tranovorona; dia nijanona ny mpilanja, ary hoy Jesoa: Ry zatovo, izaho mandidy anao, mitsangána.<br />Dia niarina niaraka tamin'izay ny maty, sady niteny, ary nomen'i Jesoa an-dreniny.<br />Raiki-tahotra avokoa izay rehetra teo, sady nankalaza an'Andriamanitra nanao hoe: Mpaminany lehibe no efa niseho eto amintsika, ary Andriamanitra efa namangy ny olony.<br />Dia niely eran'i Jodea sy ny tany manodidina rehetra izany teny fankalazana azy izany.</p>"
    },
    {
      "id": "20",
      "imagen": "Alarobia 20 Septambra",
      "contenido": "<h3>Alarobia Fahaefatra amby roapolo tsotra Mandavan-taona</h3><h3>Taratasy Voalohan'i Md. Paoly ho an'i Timote</h3><em>3,14-16.</em><p>Manoratra izany aminao aho, na dia manantena hankaty aminao faingana aza,<br />satria amin'izay, raha táhiny tratra ela aho, dia misy hahafantaranao izay fitondran-tena tsy maintsy ataonao ao amin'ny ankohonan'Andriamanitra, dia ny Eglizin'Andriamanitra velona, izay andry sy fiorenan'ny marina.<br />Ary tsy azo lavina, fa lehibe tokoa ny mistery fototry ny fivavahana, dia ilay naseho teo amin'ny nofo, nohamarinina tao amin'ny Fanahy, niseho tamin'ny anjely, notorina tany amin'ny jentily, ninoana tamin'izao tontolo izao, ary nakarina tamim-boninahitra.</p><h3>Salamo</h3><em>111(110),1-2.3-4.5-6.</em><p>ALEPH Sitrako ny midera an'ny Tompo amin'ny foko rehetra, BETH eo amin'ny fivorian'ny olo-marina sy ao amin'ny fiangonana.<br />GHIMEL Lehibe ny asan'ny Tompo; DALETH katsahin'ny olona izy noho ny hamamiana rehetra avy aminy.<br />HE Famirapiratana amam-pahamboniana avokoa ny asany, VAV ary maharitra mandrakizay ny fahamarinany.<br />ZAIN Namela fahatsiarovana ny fahagagana nataony izy; HETH mamindra fo sy miantra Iaveh.<br />TETH Nomeny hanina izay matahotra azy; YOD tsaroany mandrakizay ny fanekeny.<br />KAPH Naharihariny tamin'ny vahoakany ny herin'ny asany, LAMED tamin'ny nanolorany azy ny lovan'ny firenena.</p><h3>Evanjely Masin'i Jesoa Kristy nosoratan'i Md. Lioka</h3><em>7,31-35.</em><p>Ary hoy ny Tompo: Hohariko amin'iza re ny olona amin'ity taranaka ity, ary tahaka an'iza izy?<br />Tahaka ny ankizy mipetraka eny an-kianja izy, izay mifampilaza hoe: Nitsoka sodina izahay, fa tsy nandihy hianareo; nanao hira izahay mampalahelo izahay, nefa tsy nitomany hianareo.<br />Fa tonga Joany Batista tsy nihinana mofo na nisotro divay, lazainareo hoe: Azon'ny demony izy.<br />Tonga indray ny Zanak'olona mihinana sy misotro, ataonareo hoe: Lehilahy tendan-kanina sy mpisotro io, sady sakaizan'ny poblikána sy ny olon-dratsy fiaina.<br />Fa ny Fahendrena efa nohamarinin'ny zanany rehetra.</p>"
    },
    {
      "id": "21",
      "imagen": "Alakamisy 21 Septambra",
      "contenido": "<h3>Fetin'i Masindahy Matio Apostoly sy Evanjelistra</h3><h3>Taratasin'i Md. Paoly ho an'ny Efeziana</h3><em>4,1-7.11-13.</em><p>Koa mangataka aminareo aho, dia izaho izay an-tranomaizina noho ny amin'ny Tompo, mba hanao fitondran-tena mendrika ny fiantsoana niantsoana anareo hianareo,<br />amin'ny fanetren-tena sy halemem-panahy rehetra, amin'ny fahari-po, amin'ny fifandeferana, amim-pitiavana;<br />mikeleza aina hitana ny firaisam-po amam-panahy akamban'ny fihavanana;<br />fa tsy misy afa-tsy tena iray, sy Fanahy iray, araka ny niantsoana anareo ho amin'ny fanantenana iray;<br />tsy misy afa-tsy Tompo iray, finoana iray, batemy iray,<br />ary Andriamanitra iray, izay Rain'izy rehetra, ambonin'izy rehetra, manerana azy rehetra, ary ao anatin'izy rehetra.<br />Samy manana ny ambaratongany anefa ny fahasoavana nomen'ny Kristy antsika tsirairay avy.<br />Dia izy no nanome ny sasany ho Apostoly, ny sasany ho mpaminany, ny sasany ho evanjelista, ary ny sasany ho mpiandry sy mpampianatra,<br />mba samy hanana ny fandraharahany avy, amin'ny fandavorariana ny olona masina, dia amin'ny fandrafetana ny tenan'ny Kristy,<br />mandra-pahatongantsika rehetra ho amin'ny firaisam-pinoana amam-pahalalana lavorary ny Zanak'Andriamanitra, sy ho lehilahy lehibe tonga ohatra, mahatratra ny halehibeazana amam-pahafenoan'ny Kristy;</p><h3>Salamo</h3><em>19(18),2-3.4-5.</em><p>Ny lanitra mitory ny voninahitr'Andriamanitra, <br />ary ny habakabaka manambara ny asan-tánany.<br />Ny andro mitory fiderana amin'ny andro, <br />ny alina mampandre izany amin'ny alina.<br />Izany tsy mba fiteny, <br />tsy mba teny izay tsisy haharenesana ny feony:<br />fa mitety ny tany rehetra ny fanenon'ny feony, <br />ka tonga hatramin'ny faran'ny tany ny fikarantsan'ny feony. <br />Dia any izy no nanangan-day ho an'ny masoandro.</p><h3>Evanjely Masin'i Jesoa Kristy nosoratan'i Md. Matio</h3><em>9,9-13.</em><p>Ary nony niala teo Jesoa dia nahita lehilahy anankiray atao hoe Matio, nipetraka teo am-pamorian-ketra, ka hoy izy taminy: Andeha hanaraka ahy hianao. Dia nitsangana izy ka nanaraka azy.<br />Ary raha nisakafo tao an-tranon'i Matio Jesoa, dia nisy poblikána sy mpanota betsaka tonga niara-nihinana tamin'izy sy ny mpianany.<br />Ka nony nahita izany ny Farisiana, dia nilaza tamin'ny mpianany hoe: Nahoana ity Mpampianatrareo no miara-mihinana amin'ny poblikána sy ny mpanota?<br />Fa hoy Jesoa nandre izany: Tsy ny finaritra no mila mpanao fanafody, fa ny marary.<br />Mandehana áry hianareo, ka fantaro ny hevitr'izao teny izao: Ny famindram-po no sitrako, fa tsy ny sorona; fa tsy tonga hiantso ny marina aho, fa ny mpanota.</p>"
    },
    {
      "id": "22",
      "imagen": "Zoma 22 Septambra",
      "contenido": "<h3>Zoma Fahaefatra amby roapolo tsotra Mandavan-taona</h3><h3>Taratasy Voalohan'i Md. Paoly ho an'i Timote</h3><em>6,2c-12.</em><p>Ary raha mpino no tompon'izy ireo, dia rahalahiny ihany ka aoka tsy hoesoiny, fa vao mainka hotompoiny tsaratsara kokoa aza, satria tsy iza fa ny rahalahy malalany ihany no tompoiny. Tokony hampianarina sy hatorotoro tsara ny olona izany.<br />Raha misy mampianatra zavatra hafa noho izany, ka tsy manaiky ny teny marin'i Jesoa-Kristy Tompontsika, sy ny fampianarana mampanaja an'Andriamanitra,<br />dia olona mpieboebo foana izany, sy tsy mahalala na inona na inona, fa adalan'ady hevitra aman'ady teny, izay miteraka fialonana, fifandirana, fanaratsiana, fiahiahian-dratsy,<br />fifanoherana tsy misy farany, fanaon'ny olona efa ratsy saina sy nialan'ny fahamarinana, ka manao ny fivavahana ho filan-karena.<br />Eny, harem-be tokoa ny fahazotoa-mivavaka, omban'ny fianinana;<br />satria tsy nitondra na inona na inona isika no niditra tamin'izao tontolo izao, ka iaraha-mahita fa tsy hahatondra na inona na inona koa no hiala eto:<br />koa rahefa manan-kohanina sy hitafiana, dia aoka hianina amin'izany.<br />Fa izay te-hanan-karena, dia tafalatsaka amin'ny fakam-panahy sy ny fandrika amam-pilána maro tsy misy heviny sy mampidi-doza, izay mandentika ny olona amin'ny fandringanana amam-pahaverezana.<br />Satria ny fitiavam-bola no fototry ny ratsy rehetra, ka ny sasany nentin'izany, dia efa nivily lavitry ny finoana, sy nandefona ny tenany tamin'ny fijaliana maro.<br />Koa aoka áry hianao, ry olon'Andriamanitra, handositra izany zavatra izany, fa hikatsaka fahamarinana, fahazotoa-mivavaka, finoana, fitiavana, faharetana, fahalemem-panahy.<br />Miadia ny ady tsaran'ny finoana, ary mahazoa ny fiainana mandrakizay, izay niantsoana anao, sy nanaovanao fanekem-pinoana fatratra teo imason'ny vavolombelona maro.</p><h3>Salamo</h3><em>49(48),6-7.8-10.17-18.19-20.</em><p>Nahoana no hatahotra aho, amin'ny andron'ny fahoriana, raha manodidina ahy ny haratsian'ny mpanenjika ahy?<br />Ireny dia mitoky amin'ny hareny, mirehareha amin'ny haben'ny ananany!<br />Tsy misy olona mahavotra ny rahalahiny akory, na mahaloa ny avony amin'Andriamanitra.<br />Fa be loatra ny vidin'ainy, ka tsy azo atao mandrakizay, ny manavotra azy,<br />mba hahavelona azy mandrakizay ka tsy hahitany ny fasana na oviana na oviana.<br />Aza matahotra ary, raha misy olona tonga manan-karena, ka mitombo ny harem-be ao an-tranony.<br />Fa tsy hahatondra na inona na inona izy, rahefa maty; tsy hidina miaraka aminy ny harem-beny.<br />Na manao ny tenany ho sambatra aza izy amin'ny andro iainany; na midera anao amin'ny fifaliana anarananao fo aza ny olona;<br />dia handeha hianao hikambana amin'ny razanao izay tsy hahita ny mazava intsony mandrakizay.</p><h3>Evanjely Masin'i Jesoa Kristy nosoratan'i Md. Lioka</h3><em>8,1-3.</em><p>Taorian'izany, dia lasa nitety ny tanána sy ny vohitra izy nampianatra sy nitory ny Evanjelin'ny fanjakan'Andriamanitra. Nanaraka azy ny roa ambin'ny folo lahy<br />sy ny vehivavy sasany nositraniny tamin'ny fanahy ratsy sy ny aretina, dia Maria atao hoe Madelena izay nivoahana demony fito,<br />Joana vadin'i Kozá mpitandrina ny fananan'i Heroda, ary Sozána mbamin'ny maro hafa koa izay nanampy azy tamin'ny fananany.</p>"
    },
    {
      "id": "23",
      "imagen": "Asabotsy 23 Septambra",
      "contenido": "<h3>Asabotsy Fahaefatra amby roapolo tsotra Mandavan-taona</h3><h3>Taratasy Voalohan'i Md. Paoly ho an'i Timote</h3><em>6,13-16.</em><p>Izao no ananarako anao eo anatrehan'Andriamanitra, mpamelona ny zavatra rehetra, sy ny Kristy Jesoa, izay vavolombelona nanao ilay fanekena fatratra faha-Pontsy-Pilaty:<br />tahirizo tsy hanam-pentina na hisy tsiny ny didy, hatramin'ny fisehoan'i Jesoa-Kristy Tompontsika,<br />izay hasehon'Andriamanitra amin'ny fotoany, dia ilay Andriamanitra sambatra, Mpandidy tokana, Mpanjakan'ny mpanjaka, Tompon'ny tompo.<br />Izy irery no manana ny tsy fahafatesana, mipetraka ao amin'ny fahazavana tsy hay hatonina, tsy misy olombelona nahita azy na mety hahita azy, ary azy ny voninahitra sy fanjakana mandrakizay. Amena.</p><h3>Salamo</h3><em>100(99),2.3.4.5.</em><p>Manompoa an'ny Tompo amin-kafaliana, <br />mankanesa eo anatrehany amim-piravoravoana.<br />Fantaro fa Andriamanitra, ny Tompo; <br />izy no nanao antsika, ka azy isika, <br />vahoakany sy andian'ondriny amin'ny tanim-bilony.<br />Avia ho eo ambavahadiny amim-piderana, sy eo an-kianjany amim-pihirana; ankalazao izy, isaory ny anarany.<br />Fa tsara ny Tompo, mandrakizay ny famindram-pony, <br />ary maharitra amin'ny taona mifandimby ny fahamarinany.</p><h3>Evanjely Masin'i Jesoa Kristy nosoratan'i Md. Lioka</h3><em>8,4-15.</em><p>Ary nisy vahoaka betsaka tafavory tao avy tamin'ny tanána maro hanatona azy, dia nanao fanoharana izy hoe:<br />Nivoaka ny mpamafy hamafy ny voany; ary nony namafy izy, ny sasany latsaka tany amoron-dálana ka sady voahitsakitsaka no notsindrohin'ny voro-manidina;<br />ny sasany latsaka tamin'ny vato ka nalaky nitsimoka, nefa nalazo satria tsy nisy mando;<br />ny sasany latsaka tamin'ny tsilo ka niara-naniry tamin'ny tsilo, dia voagejany;<br />ary ny sasany latsaka tamin'ny tany tsara ka naniry, dia namoa injato heny. Rahefa nilaza izany izy dia niantso hoe: Aoka hihaino izay manan-tsofina hihainoana.<br />Nanontanian'ny mpianany azy izay hevitr'izany fanoharana izany,<br />ka izao no navaliny azy: Hianareo no nomena ny hahalala ny zava-miafina amin'ny fanjakan'Andriamanitra, fa ny hafa kosa dia fanoharana no atao aminy, mba hijery izy fa tsy hahita, ary handre fa tsy hahafantatra.<br />Ka izao áry no hevitr'izany fanoharana izany: Ny voa dia ny tenin'Andriamanitra.<br />Ireo teny an-dálambe no izay nandre, fa avy ny demony ka manesotra ny teny ao am-pony, sao mino izy ka ho voavonjy.<br />Ireo latsaka tamin'ny vato no izay nandre sady nandray ny teny an-kafaliana, nefa tsy latsa-paka izy ka tsy maharitra amin'ny finoana, fa miala nony mby amin'ny andron'ny fakam-panahy.<br />Ireo latsaka tamin'ny tsilo no izay nandre, fa nony mandeha izy dia poritin'ny fiahiana sy ny harena ary ny fahafinaretan'izao fiainana izao, ka tsy mahavanom-boa.<br />Fa ireo latsaka amin'ny tany tsara kosa no izay mihaino ny teny amin'ny fo marina sy tsara, ka mitandrina azy sy mamoa amin'ny faharetana.</p>"
    },
    {
      "id": "24",
      "imagen": "Alahady 24 Septambra",
      "contenido": "<h3>Alahady Fahadimy amby roapolo tsotra Mandavan-taona</h3><h3>Bokin'Izaia</h3><em>55,6-9.</em><p>Mitadiava an'ny Tompo, dieny mbola mety ho hita izy; miantsoa azy dieny mbola akaiky izy.<br />Aoka ny ratsy fanahy hiala amin'ny lálany, ary ny meloka amin'ny heviny; ka hiverina amin'ny Tompo izy, dia hamindrany fo; dia amin'Andriamanitra fa mamela malalaka izy.<br />Fa ny fihevitro, tsy fihevitrareo, ary ny lálanareo, tsy mba lálako. - Teny marin'ny Tompo.<br />Tahaka ny hahavon'ny lanitra noho ny tany, no hahavon'ny lálako noho ny lálanareo, sy hahavon'ny fihevitro noho ny fihevitrareo.</p><h3>Salamo</h3><em>145(144),2-3.8-9.17-18.</em><p>BETH Sitrako ny misaotra anao isan'andro, sy ny mankalaza ny anaranao mandrakizay doria!<br />GHIMEL Lehibe Iaveh ka mendrika ny fiderana rehetra, ary tsy takatry ny saina ny fahalehibeazany!<br />HETH Mamindra fo sy miantra Iaveh, ary mahari-po sy feno hatsaram-po.<br />TETH Tsara fo amin'ny olona rehetra Iaveh, ary mihatra amin'ny zava-boahariny rehetra ny famindram-pony.<br />TSADE Marina amin'ny lálany rehetra Iaveh, ary mamindra fo amin'ny asany rehetra.<br />KOPH Eo akaikin' izay rehetra miantso azy Iaveh, dia izay rehetra miantso azy amin'ny fony tokoa.</p><h3>Taratasin'i Md. Paoly Apostoly ho an'ny Filipiana</h3><em>1,20c-24.27a.</em><p>tsy izany ihany, fa manantena sy matoky aho fa tsy hahazo henatra na amin'inona na amin'inona, fa mainka ho feno ny fahasahiako, ka na dia ankehitriny aza, toraka ny mandrakariva koa, dia homem-boninahitra amin'ny tenako ny Kristy, na velona aho, na maty.<br />Satria raha ny amiko, dia ny Kristy no ahavelomako, ary ny fahafatesana no ahazoako tombony.<br />Raha mbola velona amin'ny nofo anefa aho, dia ho fahavokaran'ny asako izany, ka tsy hitako izay hofidiko,<br />fa sanganehana eo anelanelan'izy roa ireo aho: ny handeha ho any amin'ny Kristy moa, iriko sy tsara lavitra:<br />nefa ny hitoetra amin'ny nofo kosa no ilaina kokoa noho ny aminareo.<br />Fa izao ihany e: manaova fitondran-tena mendrika ny Evanjely hianareo; ary amin'izay, tonga moa aho, dia hahita anareo; tsy tonga kosa, dia handre ny aminareo, fa hoe: maharitra amin'ny fanahy iray hianareo, sy miray fo miara-miasa hampandroso ny finoana ny Evanjely,</p><h3>Evanjely Masin'i Jesoa Kristy nosoratan'i Md. Matio</h3><em>20,1-16a.</em><p>Ny fanjakan'ny lanitra dia tahaka ny lehilahy tompon-trano, izay nivoaka marainakoa hanakarama mpiasa ho any an-tanim-boalobony.<br />Ary rahefa nifanaiky tamin'ny mpiasa izy fa denie iray avy isan'andro ny karamany, dia nasainy hankany amin'ny tanim-boalobony izy ireo.<br />Ary nivoaka izy tamin'ny ora fahatelo, dia nahita mpiasa hafa nidonaná-poana teny an-kianja;<br />ka andeha koa hianareo, hoy izy taminy, mankany amin'ny tanim-boaloboko, fa homeko anareo izay antoniny.<br />Dia nankany ireo. Ary nivoaka indray izy tamin'ny ora fahenina sy fahasivy, ka nanao toraka izany koa.<br />Ary dia nivoaka koa izy tamin'ny ora faharaika ambin'ny folo, ka nahita mpiasa hafa nijanom-poana, dia hoy izy taminy: Nahoana hianareo no midonaná-poana eto mandritra ny andro?<br />Fa hoy ireo taminy: Satria tsy nisy nanakarama anay. Dia hoy izy taminy: Andeha koa hianareo mankany amin'ny tanim-boaloboko.<br />Ary nony hariva ny andro, dia hoy ilay tompon'ny tanim-boaloboka tamin'ny mpitandrina ny fananany: Antsoy ny mpiasa, ary omeo ny karamany, aseseo avy atý amin'ny farany, ka hatrany amin'ny voalohany.<br />Dia nanatona izay nilatsaka tamin'ny ora faharaika ambin'ny folo, ka samy nahazo denie iray misesy avy.<br />Fa nony nanatona kosa ny voalohany, dia nanantena hahazo bebe kokoa, kanjo denie iray misesy avy ihany koa no azony.<br />Teo am-pandraisana izany izy dia nimonomonona tamin'ny tompon-trano<br />nanao hoe: Tsy niasa afa-tsy adim-pamantaranandro iray monja ireto farany ireto, kanefa nampitovinao aminay izay niaritra ny hasasarana sy ny hainandro nandritra ny andro.<br />Dia izao no navalin'ny tompo ny anankiray tamin'izy ireo: Ry sakaiza, tsy manao zavatra tsy marina aminao aho; moa tsy denie iray va no nifanekenao tamiko?<br />Alao ny anao, dia mandehana, fa tiako ny manome an'ilay farany toraka ny anao koa.<br />Tsy mahazo manao izay tiako amin'izay fananako va aho, sa ratsy ny masonao satria tsara aho?<br />Dia toy izany, ny farany ho voalohany, ary ny voalohany ho farany; fa maro no antsoina, ary vitsy no voafidy.</p>"
    },
    {
      "id": "25",
      "imagen": "Alatsinainy 25 Septambra",
      "contenido": "<h3>Alatsinainy Fahadimy amby roapolo tsotra Mandavan-taona</h3><h3>Bokin'i Esdrasa</h3><em>1,1-6.</em><p>Tamin'ny taona voalohany nanjakan'i Sirosa mpanjakan'i Persa, dia namporisihin'ny Tompo ny fanahin'i Sirosa mpanjakan'i Persa, mba hahatanteraka ny tenin'ny Tompo, nolazainy tamin'ny vavan'i Jeremia: ka nasainy natao kabary sy nolazaina an-tsoratra, hiely eran'ny fanjakany izao teny izao:<br />Izao no lazain'i Sirosa mpanjakan'i Persa: Efa nomen'ny Tompo Andriamanitry ny lanitra ahy ny fanjakana rehetra eto an-tany, ary efa nandidy ahy izy, hanao trano ho azy, any Jerosalema any Jodá.<br />Ka iza aminareo no vahoakany? Homba azy anie ny Andriamaniny, ary aoka hiakatra any Jerosalema any Jodá izy, ka hanao ny tranon'ny Tompo Andriamanitr'Israely, dia ilay Andriamanitra izay ao Jerosalema.<br />Aoka ny olona rehetra sisan'i Jodá ao amin'ny fonenana itoerany, na iza na iza, dia ho ampian'ny olona ao amin'io fonenana io, amin'ny volafotsy, volamena, fanaka, biby fiompy, mbamin'ny fanomezana an-tsitra-po hanaovana ny tranon'Andriamanitra any Jerosalema.<br />Dia nitsangana ny loham-pianakavian'i Jodá sy Benjamina, ny mpisorona sy ny levita, dia izay rehetra namporisihin'Andriamanitra ny fanahiny, ka lasa nandeha hanao ny tranon'ny Tompo any Jerosalema.<br />Samy nanampy azy ireo avokoa ny olona nifanakaiky taminy, tamin'ny fanaka volafotsy, volamena, fanaka hafa, biby fiompy ary zavatra sarobidy, mbamin'ny fanomezana an-tsitra-po rehetra.</p><h3>Salamo</h3><em>126(125),1-2ab.2cd-3.4-5.6.</em><p>Fihirana fiakarana. Fony Iaveh nampody ny voababon'i Siona, dia toa nofy izany ho antsika.<br />Tamin'izany ny vavantsika nanao hobin-kafaliana, ny lelantsika nanao hira firavoravoana. Fahizany izao no am-bentin-teny amin'ny firenena: Nanao zava-dehibe ho azy ireo Iaveh.<br />Tamin'izany ny vavantsika nanao hobin-kafaliana, ny lelantsika nanao hira firavoravoana. Fahizany izao no am-bentin-teny amin'ny firenena: Nanao zava-dehibe ho azy ireo Iaveh.<br />Tamin'izany ny vavantsika nanao hobin-kafaliana, ny lelantsika nanao hira firavoravoana. Fahizany izao no am-bentin-teny amin'ny firenena: Nanao zava-dehibe ho azy ireo Iaveh.<br />Tamin'izany ny vavantsika nanao hobin-kafaliana, ny lelantsika nanao hira firavoravoana. Fahizany izao no am-bentin-teny amin'ny firenena: Nanao zava-dehibe ho azy ireo Iaveh.<br />Eny, nanao zava-dehibe ho antsika tokoa Iaveh; ka revon-kafaliana isika.<br />Iaveh ô, avereno ny anay voababo, toy ny ampandehananao ny ranon-driaka ao amin'ny negeba.<br />Izay mamafy amin-dranomaso, hijinja amin-kafaliana.<br />Mandeha izy, mandeha amim-pitomaniana, mitondra sy mamafy ny voa famafiny. Hiverina kosa izy manao hobin-kafaliana, mitondra ny amboara avy amin'ny fijinjany.</p><h3>Evanjely Masin'i Jesoa Kristy nosoratan'i Md. Lioka</h3><em>8,16-18.</em><p>Tsy misy olona mampirehitra jiro ka manarona azy, na mametraka azy ao ambany farafara; fa ao ambony fanaovan-jiro no apetrany, mba hahitan'izay miditra ny mazava.<br />Fa tsy misy takona izay tsy haseho, na miafina izay tsy ho fantatra sy haharihary.<br />Koa tandremo áry ny fihainonareo, fa izay manana no homena, ary izay tsy manana no halaina aminy hatramin'izay heveriny ho ananany aza.</p>"
    },
    {
      "id": "26",
      "imagen": "Talata 26 Septambra",
      "contenido": "<h3>Talata Fahadimy amby roapolo tsotra Mandavan-taona</h3><h3>Bokin'i Esdrasa</h3><em>6,7-8.12b.14-20.</em><p>ka avelao hotohizana ny asa amin'ny tranon'Andriamanitra; aoka ny governoran'ny Jody sy ny loholon'ny Jody hanorina izany tranon'Andriamanitra izany indray amin'izay fitoerany teo.<br />Ary izao no didy omeko anareo ny amin'izay tokony hataonareo amin'ireo loholon'ny Jody, hanorenana indray io tranon'Andriamanitra io: ny haren'ny mpanjaka, ny hetra aloan'ny any an-dafin'ny ony, no handoavana izay lany marina amin'ireo olona ireo, mba tsy hiatoato izy.<br />Ary ilay Andriamanitra izay mampitoetra ny anarany ao anie hanongana ny andriana amam-bahoaka izay haninji-tanana hanova izao didy izao sy handrava izany tranon'Andriamanitra any Jerosalema izany. Didy nomeko izaho Dariosa, ity; ka tsy maintsy toavina an-tsakany sy an-davany.<br />Ka dia rafitra nanao ny trano ireo loholon'Israely, ka nandroso tsara ny asa, noho ny faminanian'i Akzea mpaminany, sy Zakaria zanak'i Adao. Nanao izy dia nahavita araka ny didin'Andriamanitr'Israely sy araka ny didin'i Sirosa, Dariosa, Artakserksesa, mpanjakan'i Persa.<br />Tamin'ny andro fahatelon'ny volana Adara, taona fahaenina nanjakan'i Dariosa mpanjaka, no nahavitan'ny trano.<br />Ary ny zanak'Israely, ny mpisorona, ny levita, ary ny olona sisa tamin'ny zanaky ny fahababoana, dia samy nitokana ny tranon'Andriamanitra tamin-kafaliana.<br />Izao no naterin'ny olona hitokanana io tranon'Andriamanitra io: ombalahy zato, ondralahy roan-jato, zanak'ondry efa-jato, ary osilahy roa ambin'ny folo, araka ny isan'ny fokon'Israely ho sorona noho ny ota, ho an'Israely rehetra.<br />Dia notendreny ny mpisorona, araka ny antokony avy, sy ny levita araka ny fizarany avy, hanao ny fanompoana an'ilay Andriamanitra izay ao Jerosalema, araka ny voasoratra ao amin'ny bokin'i Moizy.<br />Tamin'ny andro fahaefatra ambin'ny folon'ny volana voalohany, dia nanao ny Paka ny zanaky ny fahababoana.<br />Fa efa samy nanamasina ny tenany ny mpisorona sy ny levita tsy an-kanavaka, ka samy efa madio avokoa. Dia namono ny Paka izy ireo ho an'ny tenany.</p><h3>Salamo</h3><em>122(121),1-2.3-4a.4b-5.</em><p>Nahazo hafaliana aho raha nilazana hoe: <br />Andeha isika ho any an-tranon'ny Tompo!<br />indro fa tapitra ny dianay <br />eto am-bavahadinao, ry Jerosalema.<br />Ry Jerosalema, hianao voaorina toy ny tanána, <br />izay iraisan'ny zavatra rehetra.<br />Ao no iakaran'ny foko, dia ny fokon'ny Tompo,<br />araka ny lalán'Israely, mba hidera ny anaran'ny Tompo.<br />Voapetraka ao ny seza fitsarana, <br />dia ny sezan'ny fianakavian'i Davida.</p><h3>Evanjely Masin'i Jesoa Kristy nosoratan'i Md. Lioka</h3><em>8,19-21.</em><p>Ary tonga hankao amin'i Jesoa ny reniny sy ny rahalahiny, fa tsy afa-nihaona taminy noho ny habetsahan'ny vahoaka,<br />ka nisy nilaza taminy hoe: Ao alatrano ny reninao sy ny rahalahinao te-hihaona aminao.<br />Dia novaliany hoe: Ny reniko sy ny rahalahiko, dia izay mihaino sy mankatò ny tenin'Andriamanitra.</p>"
    },
    {
      "id": "27",
      "imagen": "Alarobia 27 Septambra",
      "contenido": "<h3>Alarobia Fahadimy amby roapolo tsotra Mandavan-taona</h3><h3>Bokin'i Esdrasa</h3><em>9,5-9.</em><p>Efa mby amin'ny fotoanan'ny fanatitra hariva aho, vao tafarina tamin'ity fahoriako, amin'ireto akanjoko sy kapaotiko rovitra, dia rafitra nandohalika sy nanandratra ny tanako nankany amin'ny Tompo Andriamanitro, nanao hoe:<br />Andriamanitra ô, safo-kenatra sy mangaihay loatra aho, tsy sahy miandrandra mankany aminao Andriamanitro, fa nitombo nihoatra ny lohanay ny helokay, ary niakatra nanakatra ny lanitra ny fahotanay.<br />Hatramin'ny andron'ny razanay ka mandrak'androany, dia efa meloka loza ery izahay; ary noho ny helokay ihany no nanolorana anay mbamin'ny mpanjakanay sy ny mpisoronay, ho eo an-tánan'ny mpanjakan'ny tany hafa, ho matin-tsabatra, ho babo, horobaina, ary hangaihay tahaka ny amin'izao anio izao.<br />Nisy andro anefa nanehoan'ny Tompo Andriamanitray ny famindram-pony taminay, dia navelany hisy sisa afaka izahay, ka nomeny fialofana eo amin'ny fitoerany masina, mba hanazavan'Andriamanitray ny masonay, sy hamelombelomany kely ny ainay ao anatin'ny fahandevozanay.<br />Fa andevo izahay, nefa tsy nahafoy anay tao anatin'ny fahandevozanay ny Andriamanitray. Nitarika ireo mpanjakan'i Persa hanisy soa anay izy hamelombelona ny ainay, mba hanaovanay ny tranon'Andriamanitray sy hamboaranay ny rava eo, dia hanomezany anay fonenana voafefy amin'i Jodá sy Jerosalema.</p><h3>Bokin'i Tobia</h3><em>13,2.3-4a.4bcd.5.8.</em><p>Fa mamay hianao ary mamonjy; mitondra ho any am-pasana hianao, ary manatsoaka avy ao; ary tsy misy olona afa-mitsoaka eo an-tananao.<br />Mankalaza ny Tompo, ry zanak'Israely, ary midera azy eo anatrehan'ny firenena.<br />Fa nanely anareo ho eo amin'ny firenena tsy mahalala azy izy, mba hitantaranareo ny asany mahagaga, sy hampahafantaranareo azy ireo fa tsy misy Andriamanitra mahefa ny zavatra rehetra afa-tsy izy ihany.<br />Fa nanely anareo ho eo amin'ny firenena tsy mahalala azy izy, mba hitantaranareo ny asany mahagaga, sy hampahafantaranareo azy ireo fa tsy misy Andriamanitra mahefa ny zavatra rehetra afa-tsy izy ihany.<br />Fa nanely anareo ho eo amin'ny firenena tsy mahalala azy izy, mba hitantaranareo ny asany mahagaga, sy hampahafantaranareo azy ireo fa tsy misy Andriamanitra mahefa ny zavatra rehetra afa-tsy izy ihany.<br />Fa nanely anareo ho eo amin'ny firenena tsy mahalala azy izy, mba hitantaranareo ny asany mahagaga, sy hampahafantaranareo azy ireo fa tsy misy Andriamanitra mahefa ny zavatra rehetra afa-tsy izy ihany.<br />Nofaiziny isika noho ny tsy fahamarinantsika, ary hovonjeny kosa, noho ny famindram-pony.<br />Koa mibebaha hianareo, ry mpanota, ary manaraha ny marina eo anatrehan'Andriamanitra, amim-pitokiana fa hamindra fo aminareo izy.</p><h3>Evanjely Masin'i Jesoa Kristy nosoratan'i Md. Lioka</h3><em>9,1-6.</em><p>Ary namory ny Apostoly roa ambin'ny folo lahy Jesoa ka nanome azy hery sy fahefana handroaka ny demony rehetra sy hanasitrana ny aretina.<br />Ary naniraka azy hitory ny fanjakan'Andriamanitra sy hanasitrana ny marary.<br />Dia hoy izy taminy: Aza mitondra na inona na inona any amin'izay halehanareo any, na tehina, na kitapo, na mofo, na vola, ary aza mitondra akanjo roa.<br />Ary na aiza na aiza trano hidiranareo, dia itoero mandra-pialanareo amin'izany tanána izany.<br />Ary raha misy mandá tsy handray anareo, dia mialá amin'izany tanána izany, ka na ny vovoka amin'ny tongotrareo aza dia ahintsano mba ho fiampangana azy ireo.<br />Dia nandeha nitety vohitra ny mpianatra, ka nitory ny Evanjely sy nanasitrana hatraiza hatraiza.</p>"
    },
    {
      "id": "28",
      "imagen": "Alakamisy 28 Septambra",
      "contenido": "<h3>Alakamisy Fahadimy amby roapolo tsotra Mandavan-taona</h3><h3>Bokin'i Akjea</h3><em>1,1-8.</em><p>Tamin'ny taona faharoa nanjakan'i Dariosa mpanjaka, tamin'ny volana fahenina, andro voalohan'ny volana, no nahatongavan'ny tenin'ny Tompo, tamin'ny alálan'i Akjea, mpaminany, tamin'i Zorobabela, zanak'i Salatiela, governora tany Jodá, sy tamin'i Jesosy, zanak'i Josedeka, mpisorona lehibe, nanao hoe:<br />Izao no lazain'ny Tompon'ny tafika: Ity firenena ity manao hoe: Tsy mbola tonga ny fotoana, ny fotoana hanaovana ny tranon'ny Tompo indray.<br />Ary tonga ny tenin'ny Tompo, tamin'ny alálan'i Akjea mpaminany manao hoe:<br />Ary ho anareo kosa moa dia fotoana hitoerana ao an-tranonareo voaisy peta-drindrina, amin'izao aharavan'io trano io izao?<br />Koa ankehitriny izao no lazain'ny Tompon'ny tafika: Diniho tsara ny lálanareo.<br />Namafy be hianareo, fa nijinja kely; mihinana, fa tsy ampy hahavoky; misotro, fa tsy ampy hahafa-po; mitafy, fa tsy ampy hanafana; ary ny mpikarama mahazo ny karama hatao an-kitapo loaka.<br />Izao no lazain'ny Tompo'ny tafika: Diniho tsara ny lálanareo.<br />Mandehana any an-tendrombohitra ka mitondrá hazo, ary ataovy ny trano; hankasitrahako sy hahazoako voninahitra izany, hoy Iaveh.</p><h3>Salamo</h3><em>149(148),1-2.3-4.5-6a.9b.</em><p>Aleloia! Mihirá fihiram-baovao ho an'ny Tompo: hanakoako eo amin'ny fiangonan'ny olomasina anie ny fiderana azy!<br />Hifaly amin'ny Mpahary azy anie Israely, hientan-karavoana amin'ny Mpanjakany anie ny zanak'i Siona!<br />Aoka izy ireo hidera ny anarany amin'ny dihiny; aoka hihira azy amin'ny ampongatapaka sy ny harpa!<br />Fa ankasitrahan'ny Tompo ny vahoakany; manome voninahitra ny ambany toetra, amin'ny famonjeny azy izy.<br />Mandresy amim-boninahitra ny mpino, mientan-kafaliana eo am-pandriany izy ireo.<br />Eo am-bavany ny fiderana an'Andriamanitra, ary eo an-tánany ny sabatra roa lela.<br />mba hampihatra amin'izy ireo ny teny fitsarana voasoratra: Voninahitra voatokana ho an'ny mpino azy rehetra izany. Aleloia!</p><h3>Evanjely Masin'i Jesoa Kristy nosoratan'i Md. Lioka</h3><em>9,7-9.</em><p>Ary Heroda tetrarka nandre izay rehetra nataon'i Jesoa ka tsy hitany be ihany izay hevitra, fa ny sasany nanao hoe:<br />Joany no nitsangana tamin'ny maty; ny sasany nilaza hoe: Elia no niseho; ary ny sasany nanao hoe: Ny anankiray tamin'ny mpaminany taloha no efa nitsangana tamin'ny maty.<br />Dia hoy kosa Heroda: Raha ny amin'i Joany, dia efa nasaiko notapahin-doha izy, ka iza indray áry izao olona reko manao zava-dehibe izao? Dia naniry hahita azy izy.</p>"
    },
    {
      "id": "29",
      "imagen": "Zoma 29 Septambra",
      "contenido": "<h3>Fetin'ny Arkanjely Misely, Gabriely ary Rafaely</h3><h3>Bokin'i Daniely</h3><em>7,9-10.13-14.</em><p>Nijery aho, mandra-pametraka ny seza fiandrianana, izay nipetrahan'ny anti-dahy anankiray; fotsy hoatra ny oram-panala ny fitafiany; tahaka ny volon'ondry madio, ny volon-dohany; lelafo ny seza fiandrianany; afo mirehitra, ny kodiarany;<br />ony afo no nivoaka nisononoka avy eo anatrehany, arivoarivo no nanompo azy, ary alinalina no nitsangana teo anatrehany. Dia nipetraka ny Mpitsara ka novelarina ny boky.<br />Nijery tamin'ny fahitana amin'ny alina aho, ka indro nisy toy ny Zanak'olona tamy teny ambonin'ny rahon'ny lanitra; nandroso izy nankeo amin'ilay anti-dahy, ka nentina ho eo anatrehany;<br />dia nomena azy ny fanapahana, sy ny voninahitra, amam-panjakana, ary nanompo azy avokoa ny vahoaka amam-pirenena sy ny samihafa fiteny rehetra. Fanapahana mandrakizay tsy manam-pahataperana ny fanapahany.</p><h3>Salamo</h3><em>138(137),1-2a.2bc-3.4-5.</em><p>Nataon'i Davida. Sitrako ny midera anao amin'ny foko rehetra, sy hihira ho anao amin'ny harpa eo anatrehan'ireo andriamanitra.<br />Sitrako ny miankohoka eo an-tempolinao masina, sy hankalaza ny anaranao, noho ny hatsaram-ponao amam-pahamarinanao, fa nanao fampanantenana lehibe hianao, mihoatra noho ny voninahitry ny anaranao.<br />Sitrako ny miankohoka eo an-tempolinao masina, sy hankalaza ny anaranao, noho ny hatsaram-ponao amam-pahamarinanao, fa nanao fampanantenana lehibe hianao, mihoatra noho ny voninahitry ny anaranao.<br />Sitrako ny miankohoka eo an-tempolinao masina, sy hankalaza ny anaranao, noho ny hatsaram-ponao amam-pahamarinanao, fa nanao fampanantenana lehibe hianao, mihoatra noho ny voninahitry ny anaranao.<br />Tamin'ny andro niantsoako anao naneky ahy hianao, naverinao amin'ny fanahiko ny tanjaka aman-kerim-po.<br />Hidera anao, Iaveh, ny mpanjaka rehetra amin'ny tany, rahefa mandre ny teny to naloaky ny vavanao.<br />Hankalaza ny lálan'ny Tompo izy ireo, fa lehibe ny voninahitry ny Tompo.</p><h3>Evanjely Masin'i Jesoa kristy Nosoratan'i Md. Joany</h3><em>1,47-51.</em><p>Nony nahita an'i Natanaely tamy nanatona azy Jesoa, dia nilaza azy hoe: Io no tena Israelita tokoa, izay tsy misy fitaka.<br />Ka hoy Natanaely taminy: Ahoana no nahalalanao ahy? Ary hoy ny navalin'i Jesoa azy: Talohan'ny niantsoan'i Filipo anao, dia hitako tao ambanin'ny aviavy hianao.<br />Dia namaly azy Natanaely, ka nanao hoe: Raby ô, Hianao no Zanak'Andriamanitra, hianao no Mpanjakan'Israely.<br />Ary hoy Jesoa taminy: Mino hianao satria nilazako fa hitako tao ambanin'ny aviavy hianao; mbola hahita zava-dehibe noho izany aza hianao.<br />Dia hoy koa izy: Lazaiko marina dia marina aminareo fa hahita ny lanitra misokatra sy ny anjelin'Andriamanitra miakatra sy midina ao ambonin'ny Zanak'olona hianareo.</p>"
    },
    {
      "id": "30",
      "imagen": "Asabotsy 30 Septambra",
      "contenido": "<h3>Asabotsy Fahadimy amby roapolo tsotra Mandavan-taona</h3><h3>Bokin'i Zakaria</h3><em>2,5-9.14-15a.</em><p>Nanopy ny masoko aho, ka nahita: ka indro nisy lehilahy nitondra kofehy famolaina teny an-tánany.<br />Dia hoy aho: Ho aiza hianao? Ary hoy izy tamiko: Handrefy an'i Jerosalema hahitana izay hatao sakany sy izay hatao lavany.<br />Tamin'izay niseho ilay anjely niresaka tamiko, sady nisy anjely anankiray hafa niseho hitsena azy;<br />ka hoy izy taminy hoe: Mandehana faingana, milaza amin'io zatovo io, ataovy hoe: Honenana toy ny tanána tsy mimanda Jerosalema, fa ho betsaka loatra ny olona sy ny biby ao aminy.<br />Ary izaho, - teny marin'ny Tompo, - no ho manda afo manodidina azy sy hahazo voninahitra eo afovoany.<br />Manaova hobim-pifaliana sy miravoravoa, ry zanakavavin'i Siona, fa indro aho tamy, ary honina ao afovoanao, - teny marin'ny Tompo.<br />Amin'izany andro izany, maro ny firenena hiraiki-po amin'ny Tompo, ka ho vahoakako izy ireo; ary izaho honina ao afovoanao, dia ho fantatrao fa Iavehn'ny tafika no naniraka ahy ho aminao.</p><h3>Bokin'i Jeremia</h3><em>31,10.11-12ab.13.</em><p>Hianareo, firenena, mihainoa ny tenin'ny Tompo, ary torionareo izany, any amin'ireo nosy lavitra; ataovy hoe: Ilay nampiely an'Israely, dia hanangona azy indray; ary hiandry azy toy ny fiandrin'ny mpiandry ondry ny ondry;<br />Satria Iaveh, efa nanavotra an'i Jakoba, sy nanafaka azy tamin'ny tánan'ny mahery noho izy.<br />Ho avy izy, omban-kobim-pifaliana ho eo amin'ny havoan'i Siona. Hitanjozotra ho eo amin'ny zava-tsoan'ny Tompo izy ireo, ho amin'ny vary, ny divay vaovao, ny diloilo, ho amin'ny ondry aman'omby; ho toy ny saha vonton-drano ny fanahiny, ka hitsahatra tsy halazo intsony.<br />Ho avy izy, omban-kobim-pifaliana ho eo amin'ny havoan'i Siona. Hitanjozotra ho eo amin'ny zava-tsoan'ny Tompo izy ireo, ho amin'ny vary, ny divay vaovao, ny diloilo, ho amin'ny ondry aman'omby; ho toy ny saha vonton-drano ny fanahiny, ka hitsahatra tsy halazo intsony.<br />Amin'izany, hifaly amin'ny dihy ny zazavavy, mbamin'ny zazalahy, sy ny anti-panahy koa. Hampodiko ho fifaliana ny fisaonany, halako alahelo, hampifaliko izy ireo manaraka ny fijaliany.</p><h3>Evanjely Masin'i Jesoa Kristy nosoratan'i Md. Lioka</h3><em>9,43b-45.</em><p>fa norahonan'i Jesoa ny fanahy maloto, dia nositraniny ilay zazalahy ka nomeny an-drainy.<br />Dia talanjona izy rehetra noho ny halehiben'Andriamanitra. Ilay mbola gaga tamin'izay rehetra nataon'i Jesoa iny izy rehetra, dia hoy izy tamin'ny mpianany: Alatsaho tsara ao amin'ny sofinareo izao rehetra izao, satria tsy maintsy hatolotra ao am-pelatanan'ny olona ny Zanak'olona.<br />Fa tsy azon'izy ireo izany teny izany, fa takona taminy ka tsy fantany, sady tsy sahy nanontany azy ny amin'izany izy.</p>"
    }
  ]
}
