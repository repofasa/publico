{
	"data": [{
			"id": "1",
			"imagen": "Alatsinainy 1 Mey",
			"contenido": "<h3>Alatsinainy Fahaefatra amin'ny Paka</h3><h3>Ny Asan'ny Apostoly</h3><em>11,1-18.</em><p>Ren'ny Apostoly sy ny rahalahy tany Jodea fa hoe nandray ny tenin'Andriamanitra koa ny jentily.<br />Koa nony tafakatra tany Jerosalema Piera, dia nomen'ireo mpino voafora tsiny,<br />nataony hoe: Nahoana hianao no niantrano tany amin'ny olona tsy voafora, sady niara-nihinana taminy?<br />Dia nitantara ny zavatra niseho hatramin'ny niandohany Piera ka nanao hoe:<br />Raha nivavaka tany an-tanána Jope aho, dia azon-tsindrimandry ka nahita zavatra anankiray toa lamba lehibe nifatotra tamin'ny zorony efatra, nidina avy any an-danitra, tonga tao amiko.<br />Nony nijery azy aho ka nandinika, dia hitako tao ny biby manana tongotra efatra, ny biby dia, ny biby mandady, ary ny voro-manidina.<br />Ary nisy feo reko koa nanao hoe: Mitsangána, ry Piera, mamonoa ka mihinána.<br />Fa hoy izaho: Sanatria, Tompoko, tsy mbola nisy zavatra fady sy maloto mba niditra tao am-bavako.<br />Fa niteny indray ilay feo tany an-danitra nanao hoe: Aza ataonao ho maloto izay efa nodiovin'Andriamanitra.<br />Intelo no naverina natao izany, dia nakarina tany an-danitra indray izany rehetra izany.<br />Niaraka tamin'izay, dia indreo nisy olona telo lahy tonga tao an-trano nitoerako, nirahina avy tany Sezarea hankany amiko.<br />Ary hoy ny Fanahy Masina tamiko: Aza misalasala hiaraka amin'izy ireo. Dia niaraka tamiko koa ireto rahalahy enina ireto, ka niditra tao an-tranon'i Kornely izahay.<br />Notantarain-dralehilahy taminay ny nahitany ny anjely nitsangana tao an-tranony, ka nanao taminy hoe: Maniraha ho any Jope, ampanalao Simona izay atao hoe Piera,<br />fa izy no hilaza aminao ny teny izay hahavonjy anao sy ny ankohonanao rehetra.<br />Ary raha vao niteny tamin'izy ireo aho, dia nidina taminy toy ny nidinany tamintsika taloha koa ny Fanahy Masina.<br />Tamin'izay dia tsaroako ny tenin'ny Tompo nanao hoe: Joany nanao batemy tamin'ny rano, fa hianareo kosa hatao batemy amin'ny Fanahy Masina.<br />Koa raha fanomezana sahala no nomen'Andriamanitra azy sy antsika izay nino an'i Jesoa-Kristy Tompo, iza moa aho no ho afa-mifanohitra amin'Andriamanitra?<br />Nony nandre izany izy ireo, dia sady nangina no nankalaza an'Andriamanitra nanao hoe: Efa nomen'Andriamanitra ny fibebahana hahazoany ny fiainana koa ny jentily.</p><h3>Salamo</h3><em>42(41),2-3.43(42),3.4.</em><p>Toy ny anirian'ny serfa ny loharano<br />no anirian'ny fanahiko anao, Andriamanitra ô!<br />Mangetaheta an'Andriamanitra ny fanahiko, <br />dia Andriamanitra velona: <br />rahoviana aho no handeha ka hiseho tsy an-kijanona <br />eo anatrehan'ny tavan'Andriamanitra?<br />Iraho ny fahazavanao amam-pahamarinanao, <br />dia hitarika ahy anie izany, ka hitondra ahy ho any amin'ny tabernakla <br />amam-tendrombohitrao masina.<br />Ho ao amin'ny otelin'Andriamanitra, <br />ho amin'ilay Andriamanitra fifalifaliako amam-piravoravoako, <br />ary hidera anao amin'ny harpa aho,<br />ry Andriamanitra, Andriamanitro ô!</p><h3>Evanjely Masin'i Jesoa kristy Nosoratan'i Md. Joany</h3><em>10,11-18.</em><p>Tamin'izany andro izany dia hoy i Jesoa: Izaho no mpiandry ondry tsara. Ny mpiandry ondry tsara dia mahafoy ny ainy ho an'ny ondriny;<br />fa ny mpikarama kosa, noho izy tsy mpiandry ondry na tompon'ny ondry, vao mahita ny amboadia tamy, dia ilaozany mandositra ny ondry, fa ny amboadia no avelany eo hisambotra sy hampihahaka azy,<br />satria mpikarama izy, ka tsy raharahainy akory ny ondry.<br />Izaho no mpiandry ondry tsara, sady mahalala ny ahy aho no fantatry ny ahy,<br />tahaka ny ahalalan'ny Ray ahy, sy ahalalako ny Ray koa, ary izaho koa mahafoy ny aiko ho an'ny ondriko.<br />Mbola manana ondry hafa koa aho izay tsy amin'ity vala ity, ka tsy maintsy hoentiko izy sy hihaino ny feoko; dia ho tonga valan'ondry tokana sy mpiandry ondry tokana.<br />Izao no itiavan'ny Ray ahy: satria mahafoy ny aiko aho, mba handraisako azy indray.<br />Tsy misy maka azy amiko, fa ny tenako ihany no mahafoy azy; manam-pahefana handray azy indray: izany no didy azoko tamin'ny Raiko.</p>"
		},
		{
			"id": "2",
			"imagen": "Talata 2 Mey",
			"contenido": "<h3>Talata Fahaefatra amin'ny Paka</h3><h3>Ny Asan'ny Apostoly</h3><em>11,19-26.</em><p>Tamin'izany, izay naelin'ny fanenjehana noho ny amin'i Etiena dia tonga hatrany Fenisia, sy Sipra, ary Antiokia, nefa tsy nitory teny afa-tsy tamin'ny Jody ihany.<br />Ny sasany tamin'izy ireo anefa izay lehilahy avy any Sipra sy Sirena, dia mba nisy niteny tamin'ny Greka ihany nony tonga tao Antiokia, nitory an'i Jesoa Tompo.<br />Nomban'ny tánan'ny Tompo izy ireo, ka betsaka no nino sy nanatona ny Tompo.<br />Nandre ny lazan'izany ny Eglizy tao Jerosalema, ka naniraka an'i Barnabe hankany Antiokia.<br />Nony tonga tany izy ka nahita ny fahasoavan'Andriamanitra, dia faly sy namporisika azy rehetra mba haharitra ao amin'ny Tompo amin-kerim-po.<br />Fa lehilahy tsara fanahy izy, sady feno ny Fanahy Masina sy finoana, ka vahoaka betsaka no nikambana tamin'ny Tompo.<br />Dia lasa nankany Tarsy Barnabe hitady an'i Saoly; ary nony efa hitany izy, dia nentiny hankany Antiokia.<br />Ka herintaona maninjitra no nanaovany fivoriana tao amin'io Eglizy io, ary vahoaka betsaka no nampianariny. Tao Antiokia koa no voalohany nandraisan'ny mpianatra ny anarana hoe: Kristianina.</p><h3>Salamo</h3><em>87(86),1-3.4-5.6-7.</em><p>Nanorina azy teo an-tendrombohitra masina izy.<br />Ny vavahadin'i Siona dia tian'ny Tompo, <br />mihoatra noho ny fonenan'i Jakoba rehetra.<br />Zava-malaza maro no voatantara momba anao <br />ry tanánan'Andriamanitra.<br />Amin'ireo mahalala ahy hotononiko Rahaba sy Babilona; <br />indreo koa ny Filistina sy Tira mbamin'i Etiopia: <br />tao ireo no teraka.<br />Ary izao no hilazan'ny olona an'i Siona: <br />Samy teraka tao aminy itý sy irý: <br />dia izy, ny Avo Indrindra, no nanorina azy.<br />Izao no hosoratan'ny Tompo amin'ny fanisam-bahoaka: <br />Teraka tao ity.<br />Ny mpihira sy mpitendry zava-maneno, hanao hoe: <br />Ao aminao ny loharanoko rehetra.</p><h3>Evanjely Masin'i Jesoa kristy Nosoratan'i Md. Joany</h3><em>10,22-30.</em><p>Tamin'izay tonga ny fetin'ny Fitokanana tany Jerosalema, sady ririnina ny andro,<br />ary Jesoa nitsangantsangana tao an-tempoly tao amin'ny lavarangan'i Salomona.<br />Dia nitangoronan'ny Jody izy ka nilazany hoe: Ambara-pahoviana no hampisalasalanao anay? Raha hianao no Kristy, mba lazao tsotra aminay.<br />Dia hoy Jesoa namaly azy: Efa nilaza taminareo aho, fa tsy mino hianareo; manambara ahy koa ny asa ataoko amin'ny anaran'ny Raiko;<br />fa tsy mino hianareo satria tsy mba isan'ny ondriko.<br />Ny ondriko mihaino ny feoko, izaho mahalala azy, ary izy manaraka ahy;<br />omeko ny fiainana mandrakizay izy ka tsy ho very na oviana na oviana, ary tsy hisy haharombaka azy eo an-tánako.<br />Izay nomen'ny Raiko ahy dia lehibe noho izao rehetra izao, ka tsy misy maharombaka eo an-tánan'ny Ray.<br />Izaho sy ny Ray dia iray ihany.</p>"
		},
		{
			"id": "3",
			"imagen": "Alarobia 3 Mey",
			"contenido": "<h3>Fetin'i Masindahy Filipo sy Jakoba Zandriny Apostoly</h3><h3>Taratasy Voalohan'i Md. Paoly Ho An'ny Korintiana</h3><em>15,1-8.</em><p>Ampahatsiaroviko anareo, ry rahalahy, ny Evanjely notoriko taminareo, izay noraisinareo, sy niorenanareo,<br />ary hahazoanareo famonjena, raha tánanareo araka ny nitoriako azy taminareo; afa-tsy raha hoe ninonino foana hianareo.<br />Izao no zavatra nampianariko anareo ho isan'ny zavatra voalohany indrindra, araka ny nandraisako azy: maty noho ny fahotantsika ny Kristy, araka ny Soratra Masina;<br />dia nalevina izy, sy nitsangana tamin'ny andro fahatelo, araka ny Soratra Masina;<br />ary niseho tamin'i Sefasy, vao tamin'ny roa ambin'ny folo.<br />Manaraka izany dia niseho tamin'ny rahalahy tsy omby diman-jato izy, ary mbola velona mandraka ankehitriny ny ankamaroan'ireny, fa ny sasany ihany no efa nody mandry.<br />Rahefa izany, dia niseho tamin'i Jakoba izy, vao tamin'ny Apostoly rehetra.<br />Ary faran'izy rehetra, mba nisehoany koa aho, dia izaho izay toy ny tsy tonga volana.</p><h3>Salamo</h3><em>19(18),2-3.4-5.</em><p>Ny lanitra mitory ny voninahitr'Andriamanitra, <br />ary ny habakabaka manambara ny asan-tánany.<br />Ny andro mitory fiderana amin'ny andro, <br />ny alina mampandre izany amin'ny alina.<br />Izany tsy mba fiteny, <br />tsy mba teny izay tsisy haharenesana ny feony:<br />fa mitety ny tany rehetra ny fanenon'ny feony, <br />ka tonga hatramin'ny faran'ny tany ny fikarantsan'ny feony. <br />Dia any izy no nanangan-day ho an'ny masoandro.</p><h3>Evanjely Masin'i Jesoa kristy Nosoratan'i Md. Joany</h3><em>14,6-14.</em><p>Ary hoy Jesoa taminy: Izaho no lálana sy fahamarinana ary fiainana; tsy misy olona mankany amin'ny Ray afa-tsy amin'ny alalako.<br />Raha nahafantatra ahy hianareo, dia ho nahafantatra ny Raiko koa; hatramin'izao, dia mahafantatra azy hianareo, sady efa nahita azy.<br />Dia hoy Filipo taminy: Asehoy anay ny Ray, Tompoko, dia ampy ho anay izany.<br />Fa hoy Jesoa taminy: Izay ela izay no nitoerako teto aminareo ka tsy mbola fantatrareo ihany ve aho, ry Filipo? Izay nahita ahy, dia nahita ny Ray koa; ka ahoana no anaovanao hoe: Asehoy anay ny Ray?<br />Tsy mino va hianao fa izaho no amin'ny Ray, ary ny Ray ato amiko? Ny teny izay lazaiko aminareo dia tsy avy amiko; fa ny Ray izay mitoetra ato amiko no manao ny asa.<br />Minoa ny teniko fa izaho ao amin'ny Ray ary ny Ray ato amiko;<br />na fara fahakeliny minoa ahay noho ny asa ihany. Lazaiko marina dia marina aminareo fa izay mino ahy, dia hanao ny asa ataoko koa, ary hanao mihoatra noho izany aza izy, satria mankany amin'ny Ray aho,<br />ka izay rehetra angatahinareo amin'ny Ray amin'ny anarako dia hotanterahiko avokoa, mba hahazoan'ny Ray voninahitra eo amin'ny Zanaka.<br />Raha mangataka zavatra amiko amin'ny anarako hianareo, dia hotanterahiko izany.</p>"
		},
		{
			"id": "4",
			"imagen": "Alakamisy 4 Mey",
			"contenido": "<h3>Alakamisy Fahaefatra amin'ny Paka</h3><h3>Ny Asan'ny Apostoly</h3><em>13,13-25.</em><p>Dia niondrana an-tsambo tao Pafosy Paoly sy ny namany, ka tonga tany Perjy any Panfilia; ary nisaraka tamin'izy ireo teo i Joany, ka lasa niverina tany Jerosalema.<br />Fa izy ireo kosa niala tany Perjy, dia tonga tany Antiokia any Pisidia, ary niditra tao amin'ny sinagoga izy tamin'ny andro sabata, ka nipetraka teo.<br />Nony vita ny famakiana ny bokin'ny Lalána sy ny mpaminany, dia nilaza tamin'izy ireo ny lehiben'ny sinagoga nanao hoe: Ry rahalahy, ataovy raha misy teny famporisihana holazainareo amin'ny olona.<br />Dia nitsangana Paoly, nanofa tánana azy hangina, ka nanao hoe: Mihainoa, ry Israelita, sy hianareo izay matahotra an'Andriamanitra.<br />Ny Andriamanitr'izao vahoaka Israely izao no efa nifidy ny razantsika, sy nanandratra ny vahoaka fony izy nitoetra tany Ejipta; ary tamin'ny sandry mahery no nanesorany azy tao.<br />Namelona azy tokony ho efa-polo taona tany an'efitra izy,<br />ary nony efa nandrava firenena fito tany amin'ny tany Kanaana izy dia nanome ny faritanin'ireny ho fananany,<br />tokony ho dimam-polo sy efa-jato taona. Taorian'izany dia nomeny mpitsara izy ireo, hatramin'i Samoely mpaminany.<br />Nony afaka izany dia nangataka mpanjaka izy ireo, ka nomen'Andriamanitra an'i Saoly zanak'i Sisy, lehilahy avy amin'ny fokon'i Benjamina, naharitra efa-polo taona.<br />Nony nesoriny kosa indray i Saoly, i Davida no natsangany ho mpanjakan'izy ireo,dia ilay nankatoaviny tamin'ny teny hoe: Efa hitako Davida zanak'i Jese, lehilahy araka ny foko, izay hanao ny sitra-poko rehetra.<br />Avy tamin'ny taranany no namoahan'Andriamanitra an'i Jesoa, araka ny nampanantenainy, ho Mpamonjy an'Israely.<br />Talohan'ny nahatongavany anefa, dia Joany no nitory batemim-pibebahana tamin'ny vahoaka Israely rehetra;<br />ary rahefa nadiva ho tapitra ny dian'i Joany, dia hoy izy: Tsy izaho no ilay andrasanareo, fa indro avy ao aoriako izy, ka tsy mendrika ny hamaha ny kofehin-kapany akory aho.</p><h3>Salamo</h3><em>89(88),2-3.21-22.25.27.</em><p>Te-hihira mandrakizay ny hatsaram-pon'ny Tompo aho: <br />hanambara ny fahamarinanao amin'ny taranaka rehetra, ny vavako.<br />Fa hoy aho: Ny hatsaram-po no tranobe soa mandrakizay; <br />naorinao any an-danitra ny fahamarinanao.<br />nahita an'i Davida mpanompoko; <br />nanosotra azy tamin'ny diloilo masina.<br />Homba azy lalandava ny tanako; <br />ary hankahery azy ny sandriko.<br />Homba azy ny fahamarinako aman-katsaram-poko; <br />ary ny anarako no hitomboan'ny heriny.<br />Izy hiantso ahy hoe: Hianao no raiko, sy Andriamanitro <br />ary vatolampy famonjena ahy.</p><h3>Evanjely Masin'i Jesoa kristy Nosoratan'i Md. Joany</h3><em>13,16-20.</em><p>Tamin'izany andro izany dia hoy i Jesoa tamin'ny mpianany: Lazaiko marina dia marina aminareo: Ny mpanompo tsy ambony noho ny tompony; na ny iraka tsy ambony noho izay naniraka azy.<br />Raha fantatrareo izany, dia ho sambatra hianareo raha manao izany.<br />Tsy hianareo rehetra no antsoiko (fantatro izay nofidiko); fa mba ho tanteraka ny Soratra Masina manao hoe: Izay miara-mihina-mofo amiko no nanainga ny ombalahin-tongony hamely ahy.<br />Ilazako izany hianareo ankehitriny dieny mbola tsy tanteraka izany, mba hinoanareo rahefa tanteraka fa izaho no izy.<br />Lazaiko marina dia marina aminareo: Izay mandray izay hirahiko, dia mandray ahy; ary izay mandray ahy, dia mandray izay naniraka ahy.</p>"
		},
		{
			"id": "5",
			"imagen": "Zoma 5 Mey",
			"contenido": "<h3>Zoma Fahaefatra amin'ny Paka</h3><h3>Ny Asan'ny Apostoly</h3><em>13,26-33.</em><p>Ry rahalahy taranak'i Abrahama, sy ireo matahotra an'Andriamanitra eo aminareo koa, ho antsika indrindra no nampitondrana ny tenin'izao famonjena izao,<br />satria ry zareo monina any Jerosalema sy ny lehibeny dia tsy nahalala azy, ka nahatanteraka ny tenin'ny mpaminany izay vakìna isan-tsabata, tamin'ny nanamelohany azy;<br />ary na dia tsy nahita izay tokony hanamelohana azy ho faty aza izy ireo, dia nangataka ny hamonoana azy tamin'i Pilaty.<br />Tanterak'izy ireo ny zavatra rehetra voasoratra momba azy, vao nesoriny tamin'ny hazo izy, ka naleviny tao am-pasana.<br />Fa Andriamanitra kosa nanangana azy tamin'ny maty.<br />Ary niseho nandritra ny andro maromaro tamin'izay niara-niakatra taminy avy tany Galilea ho any Jerosalema izy, ka dia ireo no vavolombelony amin'ny vahoaka ankehitriny.<br />Ary izahay koa mitory aminareo ilay teny napetraka tamin'ny razantsika,<br />fa notanterahin'Andriamanitra tamintsika zanak'izy ireo izany, tamin'ny nananganany an'i Jesoa tamin'ny maty, araka izay voasoratra amin'ny Salamo faharoa hoe: Zanako hianao; izaho no niteraka anao androany.</p><h3>Salamo</h3><em>2,6-7.8-9.10-11.</em><p>Ary izaho efa nanangana ny mpanjakako, <br />ao ambonin'i Siona tendrombohitro masina.<br />Hamoaka ny didy aho: <br />Iaveh nilaza tamiko hoe: Zanako hianao, <br />niteraka anao aho ankehitriny.<br />Mangataha dia homeko ho lovanao ny firenena, <br />ho fanjakanao, ny vazan-tany efatra.<br />Hanorotoro azy amin'ny tehim-by hianao; <br />hanamontsamontsana azy toy ny vilanin'ny mpanefy.<br />Koa ankehitriny mba hendry hianareo mpanjaka; <br />minoa anatra hianareo mpitsaran'ny tany.<br />Manompoa an'ny Tompo amim-pahatahorana, <br />mientán-kafaliana amim-pangovitana.</p><h3>Evanjely Masin'i Jesoa kristy Nosoratan'i Md. Joany</h3><em>14,1-6.</em><p>Tamin'izany andro izany dia hoy i Jesoa tamin'ny mpianany: Aoka tsy hitebiteby ny fonareo. Mino an'Andriamanitra hianareo, ka minoa ahy koa.<br />Misy fitoerana maro ao an-tranon'ny Raiko; raha tsy izany, dia efa nilaza taminareo aho; fa handeha aho hanamboatra fitoerana ho anareo,<br />ary rahefa lasa aho ka voavoatra ny fitoerana ho anareo, dia ho avy indray aho haka anareo ho any amiko, dia izay itoerako no hitoeranareo koa.<br />Ary fantatrareo koa ny lálana ho any amin'izay alehako.<br />Dia hoy Tomá taminy: Tsy fantatray izay alehanao, Tompoko, ka ahoana no ahafantaranay ny lálana?<br />Ary hoy Jesoa taminy: Izaho no lálana sy fahamarinana ary fiainana; tsy misy olona mankany amin'ny Ray afa-tsy amin'ny alalako.</p>"
		},
		{
			"id": "6",
			"imagen": "Asabotsy 6 Mey",
			"contenido": "<h3>Asabotsy Fahaefatra amin'ny Paka</h3><h3>Ny Asan'ny Apostoly</h3><em>13,44-52.</em><p>Tamin'ny sabata nanaraka, dia saika tafangona hihaino ny tenin'Andriamanitra avokoa ny tao an-tanána rehetra.<br />Fa feno fialonana ny Jody nony nahita izany vahoaka be izany, ka sady nanohitra ny teny nolazain'i Paoly no nanevateva azy.<br />Tamin'izay Paoly sy Barnabe dia niteny tamin-kasahiana hoe: Hianareo no tsy maintsy nitoriana ny tenin'Andriamanitra voalohany indrindra; nefa noho hianareo mandá azy sy manao ny tenanareo ho tsy mendrika ny fiainana mandrakizay, dia indro hankany amin'ny jentily izahay.<br />Fa toy izao no nandidian'ny Tompo anay: Efa nantsangako ho fahazavan'ny jentily hianao, mba hitondra famonjena hatramin'ny fara vazan-tany.<br />Faly ny jentily nony nandre izany, ka nankalaza ny tenin'ny Tompo, ary nino avokoa izay rehetra voalahatra ho amin'ny fiainana mandrakizay.<br />Dia niely eran'izany tany izany ny tenin'ny Tompo.<br />Nefa notarihin'ny Jody ny vehivavy tia vavaka sy ambony toetra, mbamin'ny loholona tao an-tanána, ka nampanenjika an'i Paoly sy Barnabe, sy nandroaka azy hiala amin'ny taniny.<br />Tamin'izay, izy roa lahy nanintsana ny vovoka tamin'ny tongony hiampanga an'ireo, dia lasa nankany Ikonioma,<br />ary ny mpianatra kosa, feno hafaliana sy Fanahy Masina.</p><h3>Salamo</h3><em>98(97),1.2-3ab.3cd-4.</em><p>Salamo. Mihira fihiram-baovao ho an'ny Tompo, fa nanao fahagagana izy. Ny tanany ankavanana sy ny sandriny masina no nahazoany ny fandresena.<br />Nampiharihary ny famonjeny Iaveh; nanambara ny fahamarinany teo imason'ny firenena izy.<br />Notsarovany ny hatsaram-pony amam-pahamarinany amin'ny taranak'Israely. Ny vazan-tany efatra, nahita ny famonjen'Andriamanitsika avokoa.<br />Notsarovany ny hatsaram-pony amam-pahamarinany amin'ny taranak'Israely. Ny vazan-tany efatra, nahita ny famonjen'Andriamanitsika avokoa.<br />Notsarovany ny hatsaram-pony amam-pahamarinany amin'ny taranak'Israely. Ny vazan-tany efatra, nahita ny famonjen'Andriamanitsika avokoa.<br />Notsarovany ny hatsaram-pony amam-pahamarinany amin'ny taranak'Israely. Ny vazan-tany efatra, nahita ny famonjen'Andriamanitsika avokoa.<br />Manaova hobin-kafaliana mankamin'ny Tompo, hianareo monina amin'ny tany rehetra. Ataovy mipoaka amin'ny feon-java-maneno ny firavoravoanareo.</p><h3>Evanjely Masin'i Jesoa kristy Nosoratan'i Md. Joany</h3><em>14,7-14.</em><p>Tamin'izany andro izany dia hoy i Jesoa tamin'ny mpianany: Raha nahafantatra ahy hianareo, dia ho nahafantatra ny Raiko koa; hatramin'izao, dia mahafantatra azy hianareo, sady efa nahita azy.<br />Dia hoy Filipo taminy: Asehoy anay ny Ray, Tompoko, dia ampy ho anay izany.<br />Fa hoy Jesoa taminy: Izay ela izay no nitoerako teto aminareo ka tsy mbola fantatrareo ihany ve aho, ry Filipo? Izay nahita ahy, dia nahita ny Ray koa; ka ahoana no anaovanao hoe: Asehoy anay ny Ray?<br />Tsy mino va hianao fa izaho no amin'ny Ray, ary ny Ray ato amiko? Ny teny izay lazaiko aminareo dia tsy avy amiko; fa ny Ray izay mitoetra ato amiko no manao ny asa.<br />Minoa ny teniko fa izaho ao amin'ny Ray ary ny Ray ato amiko;<br />na fara fahakeliny minoa ahay noho ny asa ihany. Lazaiko marina dia marina aminareo fa izay mino ahy, dia hanao ny asa ataoko koa, ary hanao mihoatra noho izany aza izy, satria mankany amin'ny Ray aho,<br />ka izay rehetra angatahinareo amin'ny Ray amin'ny anarako dia hotanterahiko avokoa, mba hahazoan'ny Ray voninahitra eo amin'ny Zanaka.<br />Raha mangataka zavatra amiko amin'ny anarako hianareo, dia hotanterahiko izany.</p>"
		},
		{
			"id": "7",
			"imagen": "Alahady 7 Mey",
			"contenido": "<h3>Alahady Fahadimy amin'ny Paka</h3><h3>Ny Asan'ny Apostoly</h3><em>6,1-7.</em><p>Tamin'izany andro izany rahefa nitombo ny isan'ny mpianatra, dia nimonjomonjo tamin'ny Hebrio ny Helenista, satria tsy mba nahina loatra tamin'ny fizarana ny fiantrana isan'andro ny mpitondratena tao aminy.<br />Ka novorin'ny roa ambin'ny folo lahy ny mpianatra rehetra nilazany hoe: Tsy mety raha ilaozanay mitandrina ny sakafo ny fampianarana ny tenin'Andriamanitra.<br />Koa amin'izany, ry rahalahy, mifidiana fito lahy eo aminareo, izay tsara laza sady feno ny Fanahy Masina sy fahendrena, mba hametrahanay izany raharaha izany;<br />ary izahay kosa hikely aina amin'ny fivavahana sy ny fitorian-teny.<br />Nankasitrahan'ny olona rehetra izany teny izany, ka dia nofidiny Etiena lehilahy feno finoana sy ny Fanahy Masina, Filipo, Prokora, Nikanora, Timona, Parmenasy, ary Nikolá, proselita avy any Antiokia.<br />Narosony teo anatrehan'ny Apostoly izy ireo, ka nametrahany tánana nony efa vita ny fivavahana.<br />Dia niely ny tenin'Andriamanitra, nihamaro be dia be ny mpianatra tao Jerosalema, ary betsaka koa ny mpisorona nanaiky ny finoana.</p><h3>Salamo</h3><em>33(32),1-2.4-5.18-19.</em><p>Mifalia ao amin'ny Tompo hianareo, ry olo-marina; <br />fa ny midera no fanao mendrika ny olo-mahitsy.<br />Miderá an'ny Tompo amin'ny harpa, <br />mihirá ho azy amin'ny valiha tory folo.<br />Fa mahitsy ny tenin'ny Tompo, <br />ary tanteraka tsy misy tomika ny asany rehetra.<br />Tia ny rariny sy ny hitsiny izy; <br />henika ny hatsaram-pon'ny Tompo ny tany.<br />Ny mason'ny Tompo mitsinjo izay matahotra azy, <br />dia ireo manantena ny hatsaram-pony,<br />mba hanafaka ny fanahiny amin'ny fahafatesana, <br />sy hamelona azy amin'ny andro mosarena.</p><h3>Taratasy Voalohan'i Md. Piera</h3><em>2,4-9.</em><p>Manatòna azy, izay vato velona nolavin'ny olona ihany tokoa, nefa voafidy sy sarobidy eo anatrehan'Andriamanitra kosa;<br />ary hianareo koa dia mirafeta eo amboniny, toy ny vato velona, mba hitsangana ho tempoly fanahy, ho mpisorona masina, ka hanolotra fanati-panahy ankasitrahan'Andriamanitra, amin'ny alalan'i Jesoa-Kristy.<br />Fa izany no ilazan'ny Soratra Masina hoe: Indro aho mametraka vato fehizoro ao Siona, dia vato voafidy sy sarobidy, ary izay mino azy tsy hangaihay.<br />Koa voninahitra ho anareo izay mino; fa ho an'izay tsy mino kosa dia: Ny vato nolavin'ny mpanao trano no efa tonga fehizoro,<br />ary vato mahasolafaka sy vatolampy mahatafintohina; fa tafintohina amin'ny teny izy ireo satria tsy nanaiky, sady izany rahateo no nanendrena azy.<br />Fa hianareo kosa dia taranaka voafidy, vahoaka navotana, mba hitorianareo ny hatsaran'ilay niantso anareo hiala tamin'ny aizina, ho amin'ny fahazavany mahagaga:</p><h3>Evanjely Masin'i Jesoa kristy Nosoratan'i Md. Joany</h3><em>14,1-12.</em><p>Tamin'izany andro izany dia hoy i Jesoa tamin'ny mpianany: Aoka tsy hitebiteby ny fonareo. Mino an'Andriamanitra hianareo, ka minoa ahy koa.<br />Misy fitoerana maro ao an-tranon'ny Raiko; raha tsy izany, dia efa nilaza taminareo aho; fa handeha aho hanamboatra fitoerana ho anareo,<br />ary rahefa lasa aho ka voavoatra ny fitoerana ho anareo, dia ho avy indray aho haka anareo ho any amiko, dia izay itoerako no hitoeranareo koa.<br />Ary fantatrareo koa ny lálana ho any amin'izay alehako.<br />Dia hoy Tomá taminy: Tsy fantatray izay alehanao, Tompoko, ka ahoana no ahafantaranay ny lálana?<br />Ary hoy Jesoa taminy: Izaho no lálana sy fahamarinana ary fiainana; tsy misy olona mankany amin'ny Ray afa-tsy amin'ny alalako.<br />Raha nahafantatra ahy hianareo, dia ho nahafantatra ny Raiko koa; hatramin'izao, dia mahafantatra azy hianareo, sady efa nahita azy.<br />Dia hoy Filipo taminy: Asehoy anay ny Ray, Tompoko, dia ampy ho anay izany.<br />Fa hoy Jesoa taminy: Izay ela izay no nitoerako teto aminareo ka tsy mbola fantatrareo ihany ve aho, ry Filipo? Izay nahita ahy, dia nahita ny Ray koa; ka ahoana no anaovanao hoe: Asehoy anay ny Ray?<br />Tsy mino va hianao fa izaho no amin'ny Ray, ary ny Ray ato amiko? Ny teny izay lazaiko aminareo dia tsy avy amiko; fa ny Ray izay mitoetra ato amiko no manao ny asa.<br />Minoa ny teniko fa izaho ao amin'ny Ray ary ny Ray ato amiko;<br />na fara fahakeliny minoa ahay noho ny asa ihany. Lazaiko marina dia marina aminareo fa izay mino ahy, dia hanao ny asa ataoko koa, ary hanao mihoatra noho izany aza izy, satria mankany amin'ny Ray aho,</p>"
		},
		{
			"id": "8",
			"imagen": "Alatsinainy 8 Mey",
			"contenido": "<h3>Alatsinainy Fahadimy amin'ny Paka</h3><h3>Ny Asan'ny Apostoly</h3><em>14,5-18.</em><p>Efa nivonon-kanala baráka sy hitora-bato ny Apostoly ny jentily sy ny Jody mbamin'ny lehibeny;<br />saingy reny izany, ka lasa nankany Listra sy Derbe, tanána any Likaonia, ary tamin'ny tany rehetra manodidina izy ireo, dia nitory ny Evanjely tany.<br />Tany Listra, nisy lehilahy anankiray nalemy tongotra hatrany an-kibon-dreniny ka tsy mbola namindra, fa nipetraka hatrany hatrany.<br />Nihaino an'i Paoly nitory teny izy io, ary nibanjina azy Paoly, ka nahita fa nino izy fa ho sitrana,<br />dia hoy izy tamin'ny feo mahery: Mitsangána, ka mijoroa amin'ny tongotrao. Dia niantsambotra ralehilahy, ka namindra.<br />Nony hitan'ny vahoaka ny nataon'i Paoly, dia niantso mafy tamin'ny fitenin'i Likaonia izy nanao hoe: Andriamanitra maka endrik'olona no nidina nankaty amintsika.<br />Dia Barnabe moa nantsoiny hoe Jopitera, ary Paoly kosa Merkory, satria izy no mpandaha-teny.<br />Mihoatra noho izany, ny mpisoron'i Jopitera takaikin'ny tanána mbamin'ny vahoaka aza, dia efa nitondra ombalahy sy fehiloha teo am-bavahady mihitsy, ka nikasa hanao sorona.<br />Fa nony nandre izany ny Apostoly Barnabe sy Paoly, dia nandriatra ny akanjony, ka nandroso teo afovoan'ny vahoaka niantso mafy hoe:<br />Nahoana, ry olona, no dia manao izany hianareo? Izahay dia olombelona toa anareo ihany, ka ny mitory aminareo no anay, mba hialanareo amin'izao zava-poana izao, sy hanatonanareo an'Andriamanitra velona, izay nanao ny lanitra sy ny tany, ary ny ranomasina mbamin'ny zavatra rehetra ao amin'ireo.<br />Namela ny firenena rehetra teo aloha handeha amin'ny lálana tiany izy;<br />kanefa tsy nitsahatra ny nanisy vavolombelona hanambara ny tenany mandrakariva tamin'ny soa nataony, dia ny mandatsaka ny ranonorana avy any an-danitra, ny mahavokatra ny tany amin'ny fotoana ka mahavoky hanina antsika, sy mahafeno hafaliana ny fontsika.<br />Fa na dia izany aza no tenin'izy roa lahy, dia saiky tsy nahasakana ny vahoaka tsy hanao sorona taminy izy.<br />Tamin'izay dia nisy Jody tonga avy tany Antiokia sy Ikonioma, nanome fo ny vahoaka, ka nitora-bato an'i Paoly izy ireo, sy nitarika azy ho any ivelan'ny tanána, satria nataony ho efa maty izy.</p><h3>Salamo</h3><em>115(113B),1-2.3-4.15-16.</em><p>Tsy izahay, ry Tompo, tsy izahay, <br />fa ny anaranao no omeo ny voninahitra, <br />noho ny famindram-ponao, sy noho ny fahamarinanao.<br />Ahoana no ilazan'ny firenena hoe: <br />Aiza ary ny Andriamanitr'izy ireo?<br />Any an-danitra ny Andriamanitsika; <br />izay tiany hatao, vitany avokoa.<br />Ny sampin'izy ireo dia volafotsy sy volamena, <br />asan-tanan'olombelona.<br />Hitahy anareo anie ny Tompo,<br />izay nanao ny lanitra sy ny tany!<br />Ny lanitra dia lanitry ny Tompo, <br />Fa ny tany kosa nomeny ny zanak'olombelona.</p><h3>Evanjely Masin'i Jesoa kristy Nosoratan'i Md. Joany</h3><em>14,21-26.</em><p>Tamin'izany andro izany dia hoy i Jesoa tamin'ny mpianany: Izay manana ny didiko ka mitandrina azy no tia ahy; ary izay tia ahy, dia hotian'ny Raiko, sy hotiako koa, ka haneho ny tenako aminy aho.<br />Ary Jodasy, tsy ilay Iskariota, nanao taminy hoe: Ahoana, Tompoko, no itiavanao haneho ny tenanao aminay ihany, fa tsy amin'izao tontolo izao koa?<br />Namaly Jesoa ka nanao taminy hoe: Raha misy tia ahy, dia hitandrina ny teniko izy, ka hotian'ny Raiko, ary hankao aminy izahay ka honina ao aminy.<br />Fa izay tsy tia ahy kosa, dia tsy mba mitandrina ny teniko; ary ny teny izay renareo, dia tsy ahy, fa an'ny Ray izay naniraka ahy.<br />Voalazako taminareo izany, raha mbola mitoetra eto aminareo aho.<br />Fa ny Mpanafaka alahelo, dia ny Fanahy Masina, izay hirahin'ny Ray amin'ny anarako, no hampianatra anareo ny zavatra rehetra, sy hampahatsiaro anareo ny zavatra rehetra nolazaiko taminareo.</p>"
		},
		{
			"id": "9",
			"imagen": "Talata 9 Mey",
			"contenido": "<h3>Talata Fahadimy amin'ny Paka</h3><h3>Ny Asan'ny Apostoly</h3><em>14,19-28.</em><p>Kanjo nony tonga nanodidina azy ny mpianatra, dia nitsangana izy, ka niditra tao an-tanána. Ny ampitso ihany dia lasa nankany Derbe izy sy Barnabe.<br />Ary rahefa nitory ny Evanjely tamin'izany tanána izany izy ka nahazo mpianatra maro, dia niverina tany Listra sy Ikonioma ary Antiokia,<br />nankahery fo ny mpianatra, sy namporisika azy haharitra amin'ny finoana, ary nilaza fa amim-piaretana fahoriana betsaka no tsy maintsy hidirantsika amin'ny fanjakan'Andriamanitra.<br />Isan'Eglizy nalehany, nony efa nivavaka sy nifady hanina izy ireo dia nanendry Pretra, sy nanankina azy tamin'ny Tompo izay efa ninoany.<br />Dia namaky an'i Pisidia izy ireo, ka tonga tany Panfilia.<br />Ary rahefa nitory ny tenin'ny Tompo tany Perjy izy, dia nidina nankany Atalia.<br />Avy ao izy, dia niondrana an-tsambo hankany Antiokia, fa teo no nanolorana azy hoentin'ny fahasoavan'Andriamanitra hanao ny asa izay vitany.<br />Vao tonga tao izy, dia namory ny fiangonana, ka nitantara ny zavatra lehibe nataon'Andriamanitra taminy, sy ny namohany ny varavaran'ny finoana ho an'ny jentily.<br />Ary elaela ihany no niarahany nitoetra tamin'ny mpianatra tao Antiokia.<br /></p><h3>Salamo</h3><em>145(144),10-11.12-13ab.21.</em><p>Midera anao avokoa ny asanao rehetra, ry Tompo, ary misaotra anao ny mpino anao.<br />Milaza ny voninahitry ny fanjakanao izy, ary mitory ny fahefanao;<br />mba hampahalalany ny zanaky ny olona ny asany mahagaga, <br />sy ny famirapiratry ny fanjakany be voninahitra.<br />Fanjakana mandrakizay ny fanjakanao<br />ary maharitra amin'ny taona rehetra ny fanapahanao.<br />Aoka ny vavako hitory fiderana an'ny Tompo, <br />ary ny nofo rehetra hisaotra ny anarany masina mandrakizay doria!</p><h3>Evanjely Masin'i Jesoa kristy Nosoratan'i Md. Joany</h3><em>14,27-31a.</em><p>Tamin'izany andro izany dia hoy i Jesoa tamin'ny mpianany: Fiadanana no avelako aminareo, fiadanako no omeko anareo, tsy mba tahaka ny fanomen'izao tontolo izao no omeko anareo. Aoka tsy hitebiteby na hatahotra ny fonareo.<br />Efa renareo fa izao no voalazako taminareo: Handeha aho, nefa mbola hiverina ho atý aminareo. Raha tia ahy hianareo, dia ho faly tokoa amin'izao handehanako ho any amin'ny Ray izao, satria lehibe noho izaho ny Ray.<br />Ary izaho no milaza izany aminareo dieny ankehitriny mbola tsy tonga izany, dia ny mba hinoanareo rahefa tonga izany.<br />Tsy hilaza zavatra maro aminareo intsony aho, fa avy ny mpanapaka izao tontolo izao; tsy manana na inona na inona amiko anefa izy,<br />fa mba ho fantatr'izao tontolo izao fa tiako ny Ray, ka araka izay nandidiany ahy no ataoko. Mitsangána, andeha isika hiala eto.</p>"
		},
		{
			"id": "10",
			"imagen": "Alarobia 10 Mey",
			"contenido": "<h3>Alarobia Fahadimy amin'ny Paka</h3><h3>Ny Asan'ny Apostoly</h3><em>15,1-6.</em><p>Ary nisy olona avy tany Jodea nampianatra ny rahalahy hoe: Raha tsy forána araka ny Lalán'i Moizy hianareo, dia tsy ho voavonjy.<br />Ka nony efa nifanditra sy niady hevitra mafy tamin'ireo Paoly sy Barnabe, dia izao no hevitra nifanarahana: hiara-miakatra any Jerosalema Paoly sy Barnabe, ary ny sasany amin'izy an-daniny, handinika amin'ny Apostoly sy ny Pretra ilay zavatra niadiny hevitra.<br />Dia naterin'ny fiangonana teny ho eny izy ireo, vao nanohy ny diany namaky an'i Fenisia sy Samaria, nitantara ny nibebahan'ny jentily, ka nahafaly indrindra ny rahalahy rehetra izany.<br />Nony tonga tany Jerosalema izy ireo, dia noraisin'ny Eglizy sy ny Apostoly mbamin'ny Pretra, ary nilaza ny zava-dehibe nataon'Andriamanitra taminy.<br />Fa mba nitsangana kosa ny mpino sasany tariky ny Farisiana, ka nanao hoe: Tsy maintsy hoforana ny jentily, sy didiana hanaraka ny Lalán'i Moizy.<br />Dia nivory ny Apostoly sy ny loholona mba handinika izany raharaha izany,</p><h3>Salamo</h3><em>122(121),1-2.3-4a.4b-5.</em><p>Nahazo hafaliana aho raha nilazana hoe: <br />Andeha isika ho any an-tranon'ny Tompo!<br />indro fa tapitra ny dianay <br />eto am-bavahadinao, ry Jerosalema.<br />Ry Jerosalema, hianao voaorina toy ny tanána, <br />izay iraisan'ny zavatra rehetra.<br />Ao no iakaran'ny foko, dia ny fokon'ny Tompo,<br />araka ny lalán'Israely, mba hidera ny anaran'ny Tompo.<br />Voapetraka ao ny seza fitsarana, <br />dia ny sezan'ny fianakavian'i Davida.</p><h3>Evanjely Masin'i Jesoa kristy Nosoratan'i Md. Joany</h3><em>15,1-8.</em><p>Izaho no tena foto-boaloboka, ary ny Raiko no mpamboly.<br />Ny sampana rehetra tsy mamoa eo amiko dia esoriny, ary izay rehetra mamoa dia rantsanany mba hampamoa azy bebe kokoa.<br />Efa madio hianareo izao, noho ny fampianarana nataoko taminareo.<br />Mitomoera ao amiko, ary izaho hitoetra ao aminareo. Fa ny sampana izay tsy miray amin'ny foto-boaloboka tsy mahazo mamoa ho azy, ary toy izany koa hianareo raha tsy mitoetra ao amiko.<br />Izaho no foto-boaloboka, ary hianareo no sampany. Izay mitoetra ao amiko sy itoerako no mamoa be, satria raha tsy izaho dia tsy mahefa na inona na inona hianareo.<br />Izay tsy mitoetra ao amiko dia ariana any ivelany tahaka ny sampana ka maina; ary hangonina ny sampana ka hatsipy ao anaty afo, dia may.<br />Raha mitoetra ao amiko hianareo ka mitoetra ao aminareo ny teniko, dia hangataka izay tianareo hianareo, ka hatao aminareo izany.<br />Ho voninahitra ho an'ny Raiko raha mamoa be hianareo sy tonga mpianatro.</p>"
		},
		{
			"id": "11",
			"imagen": "Alakamisy 11 Mey",
			"contenido": "<h3>Alakamisy Fahadimy amin'ny Paka</h3><h3>Ny Asan'ny Apostoly</h3><em>15,7-21.</em><p>ka niady hevitra mafy naharitra ela; fa nitsangana Piera ka nanao taminy hoe: Ry rahalahy, fantatrareo fa efa ela izay no nifidianan'Andriamanitra ahy teto aminareo mba handrenesan'ny jentily amin'ny vavako ny tenin'ny Evanjely sy hinoany.<br />Ary Andriamanitra izay mahalala ny fo, dia naneho ny fankasitrahany azy ireo tamin'ny nanomezany azy ny Fanahy Masina tahaka antsika koa;<br />nataony tsy nisy hafa isika sy izy, fa nodioviny tamin'ny finoana ny fony.<br />Koa nahoana áry no maka fanahy an'Andriamanitra hianareo izao, ka manisy jioga amin'ny vozon'ny mpianatra, nefa samy tsy nahazaka izany na isika na ny razantsika?<br />Fa noho ny fahasoavan'i Jesoa Tompo ihany no inoantsika hahazoana famonjena, tahaka ny azy ireo ihany koa.<br />Dia nangina ny olona rehetra, ka nihaino an'i Barnabe sy Paoly nitantara ny famantarana amam-pahagagana betsaka nampanaovin'Andriamanitra azy tany amin'ny jentily.<br />Nony nitsahatra ny tenin'izy roa lahy, dia namaly Jakoba nanao hoe: Ry rahalahy, henoy aho.<br />Ny amin'ny namangian'Andriamanitra ny jentily aloha, mba hangalany vahoaka hanaja ny anarany amin'izy ireo, dia efa voatantaran'i Simona.<br />Ary mifanaraka amin'izany koa ny tenin'ny mpaminany, araka ny voasoratra hoe:<br />Rahefa afaka izany, dia hiverina aho, ka haoriko indray ny tranon'i Davida izay efa nianjera; hamboariko izay rava, dia hantsangako indray izy,<br />mba hitady ny Tompo ny olona sisa mbamin'ny jentily rehetra izay niantsoana ny anarako, hoy ny Tompo,<br />izay manatanteraka izany zavatra fantatra hatrizay hatrizay izany.<br />Koa amin'izany, izao no hevitro: tsy mety ny manome fahasahiranana ny jentily izay manatona an'Andriamanitra,<br />fa aoka hampitondrana taratasy izy ireo mba hifady ny hena natolotra tamin'ny sampy, sy ny fijangajangana, ary ny biby nokendaina, mbamin'ny rá.<br />Fa hatramin'ny taranaka mifanesy hatry ny ela dia manana izay mitory azy isan-tanána rehetra Moizy, satria vakina ao amin'ny sinagoga isan-tsabata ny teniny.</p><h3>Salamo</h3><em>96(95),1-2a.2b-3.10.</em><p>Mihirá fihiram-baovao ho an'ny Tompo! <br />Mihirá ho an'ny Tompo hianareo monina amin'ny tany rehetra.<br />Mihirá ho an'ny Tompo, misaora ny anarany.<br />Lazao isan'andro ny famonjeny,<br />ambarao amin'ny firenena ny voninahiny, <br />ary amin'ny firenena rehetra ny fahagagany.<br />Lazao eo amin'ny firenena hoe: Iaveh no mpanjaka; <br />ka hitoetra sy tsy hietsiketsika izao tontolo izao; <br />hitsara ny vahoaka araka ny rariny izy,</p><h3>Evanjely Masin'i Jesoa kristy Nosoratan'i Md. Joany</h3><em>15,9-11.</em><p>Tamin'izany andro izany dia hoy i Jesoa tamin'ny mpianany: Tahaka ny nitiavan'ny Ray ahy no nitiavako anareo koa, ka mitomoera amin'ny fitiavako hianareo.<br />Raha mitandrina ny didiko hianareo no hitoetra amin'ny fitiavako, tahaka ny nitandremako ny didin'ny Raiko sy itoerako amin'ny fitiavany.<br />Izaho no milaza izany aminareo, dia mba ho ao aminareo ny fifaliako, ary mba ho lavorary ny fifalianareo.</p>"
		},
		{
			"id": "12",
			"imagen": "Zoma 12 Mey",
			"contenido": "<h3>Zoma Fahadimy amin'ny Paka</h3><h3>Ny Asan'ny Apostoly</h3><em>15,22-31.</em><p>Nankasitrahan'ny Apostoly sy ny Pretra mbamin'ny Eglizy rehetra izany ; ka nifidy ny sasany tamin'izy rehetra izy ireo, mba hirahina ho any Antiokia hiaraka amin'i Paoly sy Barnabe: dia Joda izay atao hoe Barsabasy, sy Silasy, lehilahy lohandohany tao amin'ny rahalahy, no laniny.<br />Ka izao no taratasy nampitondrainy azy ireo: Ny Apostoly sy ny Pretra ary ny rahalahy avy miarahaba ny rahalahy any amin'ny jentily, izay any Antiokia sy Siria ary Silisia.<br />Noho ny nandrenesanay fa misy olona avy taty aminay, izay tsy nahazo teny taminay velively, nampitabataba anareo tamin'ny teniny sy nampitebiteby ny sainareo,<br />dia nivory izahay rehetra, ka nifanara-kevitra ny hifidy olona hirahina ho any aminareo, hiaraka amin'i Barnabe sy Paoly malalanay,<br />lehilahy nanao vy very ny ainy ho voninahitry ny anaran'i Jesoa-Kristy Tompontsika.<br />Koa indreny i Joda sy Silasy nirahinay hilaza am-bava izany zavatra izany aminareo.<br />Sitraky ny Fanahy Masina sy izahay ny tsy hampitondra entana anareo, afa-tsy izao zavatra tsy maintsy tandremana izao:<br />dia ny hifadianareo ny hena natolotra tamin'ny sampy, sy ny rá, ary ny biby nokendaina, mbamin'ny fijangajangana; soa ho anareo ny mifady an'izany. Veloma.<br />Dia nalefany izy ireo ka lasa nankany Antiokia; ary namory ny olona sy nanolotra ny taratasy tamin'izy ireo.<br />Nony namaky izany ny olona, dia nifaly avokoa noho ny fanalana alahelo tao anatiny.</p><h3>Salamo</h3><em>57(56),8-9.10-12.</em><p>Tafaorina mafy ny foko, ry Andriamanitra, tafaorina mafy ny foko; hihira aho ary hampanakoako zava-maneno an-kafaliana.<br />Mifohaza hianao, ry voninahitro! Mifohaza hianareo, ry valihako amana harpako! Hampifoha ny maraina aho!<br />Hidera anao eo amin'ny vahoaka aho, ry Tompo, hankalaza anao eo amin'ny firenena aho.<br />Fa mahatakatra ny lanitra ny tsy fivadihanao, ary mihatra amin'ny rahona ny fahamarinanao.<br />Misandratra any ambonin'ny lanitra hianao, ry Andriamanitra, hamirapiratra ambonin'ny tany rehetra anie ny voninahitrao!</p><h3>Evanjely Masin'i Jesoa kristy Nosoratan'i Md. Joany</h3><em>15,12-17.</em><p>Tamin'izany andro izany, hoy i Jesoa tamin'ny mpianany: Izao no didiko, dia ny mba hifankatiavanareo tahaka ny nitiavako anareo.<br />Tsy misy manam-pitiavana lehibe kokoa noho ny mahafoy ny ainy ho an'ny sakaizany.<br />Hianareo no sakaizako, raha manatanteraka izay andidiako anareo.<br />Tsy ataoko hoe mpanompo intsony hianareo, satria ny mpanompo tsy mahalala izay ataon'ny tompony fa efa nataoko hoe sakaiza hianareo, satria efa nambarako taminareo avokoa izay rehetra reko tamin'ny Raiko.<br />Tsy hianareo no nifidy ahy, fa izaho no nifidy anareo, ka nanendry anareo mba handehananareo, sy hahavokaranareo, ary haharetan'ny vokatrareo, sy hanomezan'ny Raiko anareo izay rehetra angatahinareo amin'ny anarako.<br />Ny andidiako anareo dia ny mba hifankatiavanareo.</p>"
		},
		{
			"id": "13",
			"imagen": "Asabotsy 13 Mey",
			"contenido": "<h3>Asabotsy Fahadimy amin'ny Paka</h3><h3>Ny Asan'ny Apostoly</h3><em>16,1-10.</em><p>Dia tonga tany Derbe sy Listra izy, ary indro nisy mpianatra anankiray teo atao hoe Timote, zanaky ny vehivavy jody sady mpino, fa ny rainy no jentily.<br />Tsara laza tamin'ny rahalahy tao Listra sy Ikonioma izy,<br />ka tian'i Paoly hoentina miaraka aminy; dia nalainy izy ka noforany, noho ny Jody izay nitoetra tamin'izany tany izany, satria fantatr'izy rehetra fa jentily ny rainy.<br />Ary raha nitety ny tanána izy ireo, dia nasainy hotandreman'ny olona ny didy navoaky ny Apostoly sy ny Pretra tany Jerosalema.<br />Koa sady nitombo finoana ny Eglizy rehetra no nihamaro isa isan'andro.<br />Nony avy nitety an'i Frijia sy Galatia izy ireo, dia noraran'ny Fanahy Masina tsy hitory ny tenin'Andriamanitra any Asia.<br />Efa tonga tany Mizia izy, sy efa niomana ho any Bitinia, nefa tsy navelan'ny Fanahin'i Jesoa,<br />ka nandalo faingana an'i Mizia, dia lasa nankany Troasy.<br />Nony alina, nahita tsindrimandry Paoly: indro nisy lehilahy anankiray nitsangana teo anatrehany, ka nihanta taminy nanao hoe: Mitá mankatý Masedonia, ka vonjeo izahay.<br />Ary rahefa nahita izany izy, dia nitady hankany Masedonia haingana izahay, satria nahalala marina fa nantsoin'Andriamanitra hitory ny Evanjely amin'ny olona any.</p><h3>Salamo</h3><em>100(99),1-2.3.5.</em><p>Manaova hobin-kafaliana mankamin'ny Tompo <br />hianareo mponina amin'ny tany rehetra.<br />Manompoa an'ny Tompo amin-kafaliana, <br />mankanesa eo anatrehany amim-piravoravoana.<br />Fantaro fa Andriamanitra, ny Tompo; <br />izy no nanao antsika, ka azy isika, <br />vahoakany sy andian'ondriny amin'ny tanim-bilony.<br />Fa tsara ny Tompo, mandrakizay ny famindram-pony, <br />ary maharitra amin'ny taona mifandimby ny fahamarinany.</p><h3>Evanjely Masin'i Jesoa kristy Nosoratan'i Md. Joany</h3><em>15,18-21.</em><p>Tamin'izany andro izany, hoy Jesoa tamin'ireo mpianany: Raha halan'izao tontolo izao hianareo, dia fantaro fa izaho no halany talohanareo.<br />Raha olon'izao tontolo izao hianareo, dia hotian'izao tontolo izao izay azy; fa noho hianareo tsy olon'izao tontolo izao, dia halan'izao tontolo izao hianareo.<br />Tsarovy ny teny izay nolazaiko taminareo hoe: Ny mpanompo tsy ambony noho ny tompony. Raha nenjehina aho, dia hoenjehina koa hianareo; ary raha nitandrina ny teniko izy, dia hitandrina ny anareo koa.<br />Fa hataony aminareo izany rehetra izany noho ny anarako, satria tsy fantany ilay naniraka ahy.</p>"
		},
		{
			"id": "14",
			"imagen": "Alahady 14 Mey",
			"contenido": "<h3>Alahady Fahaenina amin'ny Paka</h3><h3>Ny Asan'ny Apostoly</h3><em>8,5-8.14-17.</em><p>Ary Filipo nidina tany an-tanánan'i Samaria, ka nitory ny Kristy tamin'ny olona tao.<br />Nandre sy nahita ny fahagagana nataon'i Filipo ny vahoaka maro be, ka nihaino tsara izay nolazainy.<br />Fa maro ny olona azon'ny fanahy maloto no nivoahany tamim-pikiakiahana mafy; betsaka ny malemy sy ny mandringa no sitrana koa;<br />ka hafaliana moa izany no tao amin'izany tanána izany!<br />Rahefa ren'ny Apostoly tany Jerosalema fa nandray ny tenin'Andriamanitra ny tany Samaria, dia nirahiny hankany Piera sy Joany.<br />Nony tonga tany izy roa lahy, dia nivavaka ho an'ny olona mba handraisany ny Fanahy Masina;<br />satria vita batemy tamin'ny anaran'i Jesoa Tompo ihany izy ireo, fa tsy mbola nisy nidinan'ny Fanahy Masina na dia iray aza.<br />Dia nametrahany tánana izy ireo, ka nandray ny Fanahy Masina.</p><h3>Salamo</h3><em>66(65),1-3a.4-5.6-7a.16.20.</em><p>Ho an'ny mpampianatra hira. Fihirana. Salamo.<br />Manaova hobin-kafaliana mankamin'Andriamanitra, ry tany rehetra; <br />hirao ny voninahitry ny anarany, ataovy manetriketrika ny fankalazana azy.<br />Lazao amin'Andriamanitra hoe: Endrey, mahatahotra ny asanao!<br />Ny tany rehetra anie hiankohoka eo anatrehanao, <br />hihira ho an'ny voninahitrao, hankalaza ny anaranao!<br />Avia ka banjino ny asan'Andriamanitra! <br />Fa mahatahotra ny hevitra kasainy amin'ny zanak'olombelona.<br />Nampodiny ho tany maina ny ranomasina, <br />ka nandeha an-tongotra namaky ny ony ny olona, <br />dia nifaly taminy izahay.<br />Manjaka mandrakizay amin'ny fahefany izy; mitsinjo ny firenena ny masony.<br />Avia, mihainoa fa holazaiko aminareo, <br />hianareo rehetra matahotra an'Andriamanitra, <br />izay nataony ho an'ny fanahiko.<br />Isaorana anie Andriamanitra, <br />izay tsy nandá ny fivavahako, <br />na nanaisotra ny fahasoavany tamiko!</p><h3>Taratasy Voalohan'i Md. Piera</h3><em>3,15-18.</em><p>Ny Kristy Tompo no ankamasino ao am-ponareo. Aoka ho vonona mandrakariva hianareo hamaly amin-kamoram-po sy fanajana an'izay rehetra manontany anareo ny amin'ny antony fanantenana izay ao anatinareo.<br />Aoka ho tsara ny hitsim-ponareo, mba ho amin'izay anendrikendrehana anareo indrindra no hampahamenatra an'ireo mpanaratsy ny fitondran-tena tsara ataonareo ao amin'ny Kristy.<br />Fa aleo amin'ny fanaovan-tsoa no miaritra fahoriana, raha izany no sitra-pon'Andriamanitra, toy izay amin'ny fanaovan-dratsy.<br />Na ny Kristy koa aza, niaritra fahafatesana indray mandeha noho ny otantsika, dia izy marina ho an'ny tsy marina, mba hanolorany antsika amin'Andriamanitra, ka novonoina tamin'ny nofo izy, fa novelomina tamin'ny fanahy.</p><h3>Evanjely Masin'i Jesoa kristy Nosoratan'i Md. Joany</h3><em>14,15-21.</em><p>Tamin'izany andro izany, hoy Jesoa tamin'ireo mpianany: Raha tia ahy hianareo, dia hitandrina ny didiko.<br />Ary izaho kosa hangataka amin'ny Ray, ka homeny Mpanafaka alahelo hafa hianareo, mba hitoetra ao aminareo mandrakizay,<br />dia ny Fanahin'ny fahamarinana, izay tsy azon'izao tontolo izao raisina, satria tsy hitany ka tsy fantany, fa hianareo no hahafantatra azy, satria hitoetra ao aminareo sy ao anatinareo izy.<br />Tsy havelako ho kamboty hianareo, fa hankaty aminareo aho.<br />Raha afaka kelikely, dia tsy hahita ahy intsony izao tontolo izao; fa hianareo no hahita ahy, satria velona aho, ary ho velona koa hianareo.<br />Amin'izany andro izany, dia ho fantatrareo fa izaho ao amin'ny Raiko, hianareo ato amiko, ary ho velona koa hianareo.<br />Izay manana ny didiko ka mitandrina azy no tia ahy; ary izay tia ahy, dia hotian'ny Raiko, sy hotiako koa, ka haneho ny tenako aminy aho.</p>"
		},
		{
			"id": "15",
			"imagen": "Alatsinainy 15 Mey",
			"contenido": "<h3>Alatsinainy Fahaenina amin'ny Paka</h3><h3>Ny Asan'ny Apostoly</h3><em>16,11-15.</em><p>Koa dia niondrana an-tsambo tany Troasy izahay, ka nizotra nankany Samotrasy, ary ny ampitso dia nankany Neapolisy.<br />Nony niala teo izahay dia nankany Filipy, izay tanána voalohany amin'izany fari-tanin'i Masedonia izany, sy zana-tany romana. Nampianatra andro vitsivitsy tamin'izany tanána izany izahay.<br />Ary tamin'ny andro sabata, dia nivoaka teo ivelan'ny vavahady izahay, ka nankeny amoron'ny ony, fa nataonay ho any no toerana fivavahana; nipetraka teo izahay dia niresaka tamin'ny vehivavy izay tafavory teo.<br />Nisy vehivavy anankiray tamin'izy ireo atao hoe Lidia mpivaro-jaky, avy any an-tanána Tiatira, izay nivavaka tamin'Andriamanitra; nihaino anay izy, ary nosokafan'Andriamanitra ny fony mba hitandrina izay nolazain'i Paoly.<br />Ary rahefa vita batemy izy mbamin'ny ankohonany, dia nangataka taminay izy nanao hoe: Raha mba ataonareo ho mpanompon'Andriamanitra koa aho, dia midira ao an-tranoko ka mitoera ao. Nanaovany lemozy mihitsy izahay.</p><h3>Salamo</h3><em>149(148),1-2.3-4.5-6a.9b.</em><p>Aleloia! Mihirá fihiram-baovao ho an'ny Tompo: hanakoako eo amin'ny fiangonan'ny olomasina anie ny fiderana azy!<br />Hifaly amin'ny Mpahary azy anie Israely, hientan-karavoana amin'ny Mpanjakany anie ny zanak'i Siona!<br />Aoka izy ireo hidera ny anarany amin'ny dihiny; aoka hihira azy amin'ny ampongatapaka sy ny harpa!<br />Fa ankasitrahan'ny Tompo ny vahoakany; manome voninahitra ny ambany toetra, amin'ny famonjeny azy izy.<br />Mandresy amim-boninahitra ny mpino, mientan-kafaliana eo am-pandriany izy ireo.<br />Eo am-bavany ny fiderana an'Andriamanitra, ary eo an-tánany ny sabatra roa lela.<br />mba hampihatra amin'izy ireo ny teny fitsarana voasoratra: Voninahitra voatokana ho an'ny mpino azy rehetra izany. Aleloia!</p><h3>Evanjely Masin'i Jesoa kristy Nosoratan'i Md. Joany</h3><em>15,26-27.16,1-4a.</em><p>Tamin'izany andro izany, hoy Jesoa tamin'ireo mpianany: Rahefa tonga ny Mpanafaka alahelo izay hirahiko aminareo avy amin'ny Ray, na ny Fanahin'ny fahamarinana izay avy amin'ny Ray, dia izy no hanambara ahy.<br />Ary hianareo koa hanambara, satria teo amiko hatramin'ny voalohany hianareo.<br />Izaho no nilaza izany taminareo dia ny mba tsy hahatafintohina anareo.<br />Fa horoahiny amin'ny sinagoga hianareo, ary ho avy aza ny andro hiheveran'izay rehetra hamono anareo ho manao fanompoana an'Andriamanitra.<br />Izy no hanao izany aminareo, dia satria tsy misy fantany na ny Ray na izaho.<br />Ary izaho no nilaza izany taminareo kosa, dia mba hahatsiarovanareo, rahefa tonga ny fotoana fa efa voalazako taminareo izany.</p>"
		},
		{
			"id": "16",
			"imagen": "Talata 16 Mey",
			"contenido": "<h3>Talata Fahaenina amin'ny Paka</h3><h3>Ny Asan'ny Apostoly</h3><em>16,22-34.</em><p>Niaraka tamin'izay dia nirohotra hamely azy ny vahoaka; nasain'ny mpitsara nendahana ny lambany vao handalasina amin'ny hazo izy ireo.<br />Ary rahefa naratra be ihany izy, dia nataony an-tranomaizina, ka nasainy hambenan'ny mpiambina mafy.<br />Nony nahazo teny toy izany ny mpiambina, dia nampiditra azy tao amin'ny tranomaizina anatiny indrindra, sy nangia ny tongony tamin'ny bolaky hazo.<br />Rahefa tokony ho nisasaka ny alina, dia nihira fiderana an'Andriamanitra Paoly sy Silasy, ka nihaino azy ny tao an-tranomaizina.<br />Niaraka tamin'izay dia nisy horohoron-tany mafy dia mafy, nanozongozona ny trano hatrany am-potony, ka nivoha tampoka ny varavarana rehetra, ary nivaha daholo ny fatoran'izy rehetra.<br />Taitra tamin'izay ny mpiambina ny tranomaizina, ka nony nahita ny varavaran'ny tranomaizina nivoha izy, dia nanatsoaka ny sabany ndeha hamono tena, satria nataony ho nitsoaka nandositra ny mpifatotra.<br />Fa niantso tamin'ny feo mahery Paoly nanao hoe: Aza mamono tena foana, fa eto daholo ihany izahay rehetra.<br />Dia nangataka jiro ny mpiambina, ka niditra faingana sady nangovitra niankohoka teo an-tongotr'i Paoly sy Silasy.<br />Nentiny nivoaka izy roa lahy, dia hoy izy: Tompoko, inona no tokony hataoko mba ho voavonjy aho?<br />Ary hoy ny navalin'izy roa lahy: Minoa an'i Jesoa Tompo, dia ho voavonjy hianao sy ny ankohonanao.<br />Dia nilazan'izy roa lahy ny tenin'ny Tompo izy sy izay rehetra tao an-tranony.<br />Iny alina iny ihany, dia nitondra azy roa lahy izy, ka nanasa ny feriny; ary tamin'izay ora izay ihany dia natao batemy izy, sy ny tao an-tranony rehetra.<br />Dia nentiny nankao an-tranony izy roa lahy, ka norosoany hanina, ary nifaly izy mianakavy rehetra, satria efa nino an'Andriamanitra.</p><h3>Salamo</h3><em>138(137),1-2a.2bc-3.7c-8.</em><p>Nataon'i Davida. Sitrako ny midera anao amin'ny foko rehetra, sy hihira ho anao amin'ny harpa eo anatrehan'ireo andriamanitra.<br />Sitrako ny miankohoka eo an-tempolinao masina, sy hankalaza ny anaranao, noho ny hatsaram-ponao amam-pahamarinanao, fa nanao fampanantenana lehibe hianao, mihoatra noho ny voninahitry ny anaranao.<br />Sitrako ny miankohoka eo an-tempolinao masina, sy hankalaza ny anaranao, noho ny hatsaram-ponao amam-pahamarinanao, fa nanao fampanantenana lehibe hianao, mihoatra noho ny voninahitry ny anaranao.<br />Sitrako ny miankohoka eo an-tempolinao masina, sy hankalaza ny anaranao, noho ny hatsaram-ponao amam-pahamarinanao, fa nanao fampanantenana lehibe hianao, mihoatra noho ny voninahitry ny anaranao.<br />Tamin'ny andro niantsoako anao naneky ahy hianao, naverinao amin'ny fanahiko ny tanjaka aman-kerim-po.<br />Raha mizotra eo afovoan'ny fahoriana aho, dia velominao indray, maninji-tánana hanohana ny hatezeran'ny fahavaloko hianao, ary mamonjy ahy ny tánanao ankavanana.<br />Hotanterahin'ny Tompo izay nataony ho ahy, Iaveh ô, mandrakizay ny hatsaram-ponao: Aza mahafoy ny asan-tánanao!</p><h3>Evanjely Masin'i Jesoa kristy Nosoratan'i Md. Joany</h3><em>16,5-11.</em><p>Tamin'izany andro izany, hoy Jesoa tamin'ireo mpianany: Tsy mbola nolazaiko taminareo izany tamin'ny voalohany, satria mbola teto aminareo aho; fa ankehitriny handeha ho any amin'ilay naniraka ahy aho, ka tsy misy aminareo manontany hoe: Ho aiza hianao?<br />Fa noho izaho nilaza izany taminareo, dia feno alahelo ny fonareo.<br />Milaza ny marina aminareo anefa aho fa mahasoa anareo ny handehanako; satria raha tsy mandeha aho, dia tsy ho avy aminareo ny Mpanafaka alahelo; fa raha mandeha aho, dia haniraka azy ho atý aminareo.<br />Ary rahefa tonga izy, dia handresy lahatra an'izao tontolo izao ny amin'ny fahotana, sy ny amin'ny fahamarinana, ary ny amin'ny fitsarana:<br />ny amin'ny fahotana, satria tsy mino ahy izy ireo;<br />ny amin'ny fahamarinana, satria mankany amin'ny Ray aho, ka tsy ho hitanareo intsony;<br />ary ny amin'ny fitsarana, satria voatsara sahady ny mpanapaka izao tontolo izao.</p>"
		},
		{
			"id": "17",
			"imagen": "Alarobia 17 Mey",
			"contenido": "<h3>Alarobia Fahaenina amin'ny Paka</h3><h3>Ny Asan'ny Apostoly</h3><em>17,15.22-34.18,1.</em><p>Niaraka tamin'i Paoly hatrany Atena ry zareo nanatitra azy; rahefa izany dia nohafaran'i Paoly handefa an'i Silasy sy Timote hanatona azy faingana izy ireo, dia lasa.<br />Dia nitsangana teo afovoan'i Areopaza Paoly ka nanao hoe: Ry lehilahy Ateniana, hitako amin'ny zavatra rehetra etoana fa olona fatra-pivavaka loatra hianareo.<br />Satria raha nandalo aho ka nijery ny zavatra ivavahanareo, dia nahita otely anankiray misy izao soratra izao: Ho an'ny Andriamanitra tsy fantatra. Koa izay ivavahanareo izay, nefa tsy fantatrareo no toriko aminareo:<br />Ny Andriamanitra izay nanao izao tontolo izao sy ny zavatra rehetra ao aminy no tompon'ny lanitra sy ny tany, ka tsy mba ny tempoly nataon'ny tánan'ny olona fotsiny no itoerany.<br />Tsy mba tompoin'ny tanan'olombelona izy, fa tsy misy toy ny hoe zavatra ilainy, fa izy aza no manome an'izao rehetra izao ny aina sy ny fofon'aina, ary ny zavatra rehetra.<br />Avy tamin'ny olona iray no nampihaviany ny firenena rehetra, mba hamenoany mponina ny vohon'ny tany rehetra, ary izy ihany no nametra ny taona hisiany sy ny faritany honenany avy,<br />mba hitady an'Andriamanitra izy, raha táhiny hahatsapa ka hahita azy, na dia tsy lavitra antsika rehetra aza izy;<br />fa ao anatiny no ivelomantsika, sy ihetsiketsehantsika, ary iainantsika, araka ny voalazan'ny mpanao tonon-kira sasany taminareo hoe: Taranany koa isika.<br />Koa raha taranak'Andriamanitra áry isika, dia tsy tokony hino fa ny fomban'Andriamanitra dia mitovy amin'ny volamena, na ny volafotsy, na ny vato izay nataon'ny tánana amam-pahaizan'ny olombelona.<br />Tsy nahoan'Andriamanitra ny andron'ny tsy fahalalana fahizany; fa asainy hibebaka daholo kosa ankehitriny ny olona rehetra amin'izao tontolo izao.<br />Satria izy efa nanendry andro anankiray hitsarany an'izao tontolo izao araka ny rariny, amin'ny alalan'ny Lehilahy anankiray izay efa voatendriny sy nohamarininy mba hinoan'ny olona rehetra, tamin'ny nananganany azy tamin'ny maty.<br />Nony nandre izany hoe fitsanganan'ny maty izy ireo, dia nihomehy ny sasany, fa ny sasany kosa nanao hoe: Mbola hihaino anao indray izahay ny amin'izany.<br />Toy izany no nialan'i Paoly teo amin'izy ireo.<br />Nisy olona vitsivitsy nino sy nikambana taminy ihany anefa; anisan'ireo Denis isan'ny Areopaza, sy vehivavy anankiray atao hoe Damarisy, ary ny sasany hafa koa.<br />Taorian'izany, dia niala tao Atena Paoly ka nankany Korinta.</p><h3>Salamo</h3><em>148(147),1-2.11-12ab.12c-14a.14bcd.</em><p>Aleloia! Miderá an'ny Tompo any an-tampon'ny lanitra, miderá azy any ambony any!<br />Miderá azy hianareo anjeliny rehetra, miderá azy hianareo tafiny rehetra!<br />mpanjakan'ny tany mbamin'ny vahoaka rehetra, mpanapaka mbaminareo rehetra mpitsara amin'ny tany,<br />zatovolahy sy virjiny tanora, lahiantitra sy zaza.<br />zatovolahy sy virjiny tanora, lahiantitra sy zaza.<br />zatovolahy sy virjiny tanora, lahiantitra sy zaza.<br />Aoka hidera ny anaran'ny Tompo izy ireo, fa ny anarany no hany lehibe, ny voninahiny dia ambonin'ny lanitra sy ny tany.<br />Nanandratra ny fahefan'ny vahoakany izy, foto-piderana amin'izay rehetra miraiki-po aminy, dia amin'ny zanak'Israely firenena akaiky azy. Aleloia!<br />Nanandratra ny fahefan'ny vahoakany izy, foto-piderana amin'izay rehetra miraiki-po aminy, dia amin'ny zanak'Israely firenena akaiky azy. Aleloia!<br />Nanandratra ny fahefan'ny vahoakany izy, foto-piderana amin'izay rehetra miraiki-po aminy, dia amin'ny zanak'Israely firenena akaiky azy. Aleloia!<br />Nanandratra ny fahefan'ny vahoakany izy, foto-piderana amin'izay rehetra miraiki-po aminy, dia amin'ny zanak'Israely firenena akaiky azy. Aleloia!</p><h3>Evanjely Masin'i Jesoa kristy Nosoratan'i Md. Joany</h3><em>16,12-15.</em><p>Tamin'izany andro izany, hoy Jesoa tamin'ireo mpianany: Mbola manan-javatra betsaka holazaina aminareo aho, nefa tsy zakanareo ankehitriny;<br />fa rahefa tonga ny Fanahin'ny fahamarinana, dia izy no hitaridálana anareo amin'ny marina rehetra, satria tsy hiteny ho azy izy, fa izay rehetra ho reny no holazainy, ary ny zavatra ho avy no hambarany aminareo.<br />Hanome voninahitra ahy izy, satria handray ny avy amiko ka hanambara izany aminareo.<br />Ahy izay rehetra ananan'ny Raiko, ka izany no nanaovako hoe: Handray ny avy amiko izy ka hanambara izany aminareo.</p>"
		},
		{
			"id": "18",
			"imagen": "Alakamisy 18 Mey",
			"contenido": "<h3>Fankalazana ny Niakaran'ny Tompo</h3><h3>Ny Asan'ny Apostoly</h3><em>1,1-11.</em><p>Ry Teofily, efa voalazako tamin'ny boky voalohany ny zavatra rehetra nataon'i Jesoa sy nampianariny,<br />hatramin'ny andro nampakarana azy, nony efa nomeny ny didiny tamin'ny alálan'ny Fanahy Masina ny Apostoly izay nofidiny.<br />Taorian'ny nijaliany, dia maro ny porofo nentiny nanamarina tamin'izy ireo fa velona tokoa izy, sady niseho taminy nandritra ny efa-polo andro izy, ary nilazalaza ny momba ny fanjakan'Andriamanitra tamin'izy ireo.<br />Ary ilay niaraka tamin'izy ireo iny izy, dia nanafatra azy mba tsy hiala ao Jerosalema, fa hiandry izay nampanantenain'ny Ray, araka ny efa renareo tamin'ny vavako, hoy izy.<br />Fa Joany nanao batemy tamin'ny rano, ary hianareo kosa hatao batemy amin'ny Fanahy Masina, raha afaka andro vitsivitsy.<br />Ka izay tafangona teo dia nanontany azy hoe: Tompoko, amin'izay va no fotoana hanangananao ny fanjakan'Israely indray?<br />Fa hoy ny navaliny azy ireo: Tsy anareo ny mahalala ny andro na fotoana izay efa nalahatry ny Ray amin'ny fahefany.<br />Fa rahefa hidinan'ny Fanahy Masina hianareo dia hahazo hery, ka ho vavolombeloko any Jerosalema sy eran'i Jodea ary Samaria ka hatrany amin'ny fara vazan-tany.<br />Nony efa nilaza izany izy, dia nakarina teo anatrehan'izy ireo; ary nisy rahona nanakona azy, ka tsy hitan'ny masony intsony izy.<br />Raha mbola nibanjina ny lanitra teo izy ireo, tamin'i Jesoa nisondrotra nisondrotra ihany, dia indreo nisy roa lahy niakanjo fotsy niseho teo anilany,<br />nanao hoe: Ry lehilahy avy any Galilea, nahoana hianareo no mijanona eto mibanjina ny lanitra? Iny Jesoa nalaina taminareo ho any an-danitra iny, dia mbola ho avy indray tahaka ny nahitanareo azy niakatra any an-danitra.</p><h3>Salamo</h3><em>47(46),2-3.6-7.8-9.</em><p>Mitehafa tanana hianareo rehetra, ry vahoaka isany, miderá an'Andriamanitra amin'ny hobim-pifaliana!<br />Fa avo indrindra Iaveh sy tokony hatahorana, mpanjaka lehibe amin'ny tany rehetra.<br />Miakatra ho any amin'ny fitoerana masina ombam-pihobiana Andriamanitra. Miakatra Tompo omban'ny feon-trompetra.<br />Mihirá ho an'Andriamanitra, mihirá! Mihirá ho an'ny mpanjakantsika, mihirá!<br />Fa mpanjakan'ny tany rehetra Andriamanitra; ka mihirá hira fiderana.<br />Manjaka amin'ny firenena Andriamanitra, mipetraka eo amin'ny seza fiandrianany masina izy.</p><h3>Taratasin'i Md. Paoly ho an'ny Efeziana</h3><em>1,17-23.</em><p>mba homen'ny Rain'ny voninahitra, Andriamanitr'i Jesoa-Kristy Tompontsika, anareo, ny fanahin'ny fahendrena amam-panambarana hahalalana azy tsara;<br />ary mba hampahiratiny tsara ny masom-panahinareo hahalala izao: ny fanantenana niantsoany anareo, ny haben'ny voninahitry ny lova nomaniny ho an'ny olo-masina,<br />ary ny halehiben'ny fahefany mihoa-pampana ho an'izay mino, hita amin'ny fiásan'ny heriny tsitoha.<br />Naharihariny tao amin'ny Kristy izany heriny izany, tamin'ny nananganany azy tamin'ny maty, sy nametrahany azy teo an-kavanany any an-danitra,<br />ambony lavitra noho ny fiandrianana rehetra, ny fanapahana rehetra, ny fahefana rehetra, ny fanjakana rehetra, ary ny anarana rehetra azo tononina, tsy amin'izao fiainana izao ihany, fa amin'ny fiainana ho avy koa,<br />fa napetrany eo an-tongony ny zavatra rehetra, ary nataony filohany ambony indrindra izy amin'ny Eglizy,<br />izay tenany, famenon'izy mpameno tena an-davany sy an-tsakany amin'ny rantsam-batany rehetra.</p><h3>Evanjely Masin'i Jesoa Kristy nosoratan'i Md. Matio</h3><em>28,16-20.</em><p>Tamin'izany andro izany mpianatra iraika ambin'ny folo nankany Galilea, any amin'ilay tendrombohitra nasain'i Jesoa halehany.<br />Nony nahita azy izy ireo, izay nisalasala taloha, dia nitsaoka azy.<br />Ary Jesoa nanatona azy ireo ka nilaza taminy hoe: Efa nomena ahy ny fahefana rehetra any an-danitra sy ety an-tany;<br />koa mandehana hianareo, mampianara ny firenena rehetra, manaova batemy azy amin'ny anaran'ny Ray sy ny Zanaka sy ny Fanahy Masina;<br />ampianaro izy hitandrina ny zavatra rehetra nandidiako anareo. Ary indro aho eo aminareo mandrakariva ambara-pahatongan'ny faran'izao tontolo izao.</p>"
		},
		{
			"id": "19",
			"imagen": "Zoma 19 Mey",
			"contenido": "<h3>Zoma Fahaenina amin'ny Paka</h3><h3>Ny Asan'ny Apostoly</h3><em>18,9-18.</em><p>Indray alina, dia hoy ny Tompo tamin'i Paoly tamin'ny tsindrimandry: Aza matahotra, fa mampianara, ka aza mangina.<br />Satria momba anao aho ka tsy hisy olona hahazo hanisy ratsy anao, sady be ny vahoakako amin'ity tanána ity.<br />Dia nitoetra tao herintaona sy enim-bolana izy, nampianatra ny tenin'Andriamanitra tao.<br />Ary nony Galiona no governora tao Akaia, dia niray tetika hamely an'i Paoly ny Jody, ary nitondra azy teo amin'ny fitsarana,<br />ka nanao hoe: Ilay ity mitaona ny olona hanaraka fombam-pivavahana mifanohitra amin'ny Lalána.<br />Nony niloa-bava ndeha hamaly i Paoly, dia hoy Galiona tamin'ny Jody: Ry Jody, ny amin'ny ratsy natao, na ady heloka no ihainoako ny fitorianareo;<br />fa raha izay ady hevitra momba ny fampianarana sy ny anarana, ary ny lalánareo kosa, raharahanareo izany, ka tsy te-hitsara an'izany aho.<br />Dia noroahiny hiala teo amin'ny fitsarana izy ireo.<br />Tamin'izay dia nosamborin'izy rehetra Sostena lehiben'ny sinagoga, ka nokapohiny teo anoloan'ny fitsarana; fa tsy nahoan'i Galiona akory izany.<br />Mbola nitoetra tao Korinta andro maromaro ihany Paoly, vao nanao veloma ny rahalahy, ka niondrana nankany Siria, niaraka tamin'i Prisila sy Akilasy, ary nohetezany tao Senkrea ny volon-dohany, fa nisy voady nataony.</p><h3>Salamo</h3><em>47(46),2-3.4-5.6-7.</em><p>Mitehafa tanana hianareo rehetra, ry vahoaka isany, miderá an'Andriamanitra amin'ny hobim-pifaliana!<br />Fa avo indrindra Iaveh sy tokony hatahorana, mpanjaka lehibe amin'ny tany rehetra.<br />Vahoaka no ampanekeny antsika; firenena no ataony ambanin'ny tongotsika.<br />Nifidy ny lova ho antsika izy, ny voninahitr'i Jakoba olo-malalany. - Selá.<br />Miakatra ho any amin'ny fitoerana masina ombam-pihobiana Andriamanitra. Miakatra Tompo omban'ny feon-trompetra.<br />Mihirá ho an'Andriamanitra, mihirá! Mihirá ho an'ny mpanjakantsika, mihirá!</p><h3>Evanjely Masin'i Jesoa kristy Nosoratan'i Md. Joany</h3><em>16,20-23a.</em><p>lazaiko marina aminareo fa hitomany sy higogogogo hianareo, ary hifaly izao tontolo izao; halahelo hianareo, fa hody hafaliana ny alahelonareo.<br />Ory ny vehivavy raha miteraka, satria tonga ny fotoany; nefa tsy tsaroany intsony izay fahoriany rahefa teraka izy, noho ny hafaliany fa hoe misy olona teraka amin'izao tontolo izao.<br />Manana alahelo koa hianareo ankehitriny, nefa ho hitako indray hianareo, ka ho faly ny fonareo, ary tsy hisy olona hanesotra ny hafalianareo.<br />Amin'izany andro izany dia tsy hanontany ahy na inona na inona intsony hianareo. Lazaiko marina dia marina aminareo fa na inona na inona hangatahinareo amin'ny Ray, dia homeny anareo amin'ny anarako.</p>"
		},
		{
			"id": "20",
			"imagen": "Asabotsy 20 Mey",
			"contenido": "<h3>Asabotsy Fahaenina amin'ny Paka</h3><h3>Ny Asan'ny Apostoly</h3><em>18,23-28.</em><p>Ary nony nitoetra kelikely tao izy, dia lasa nitety ny tany Galatia sy Frijia, nankahery fo ny mpianatra rehetra.<br />Ary nisy Jody anankiray atao hoe Apolo tonga tao Efezy; teraka tany Aleksandria izy io, ary lehilahy nahay nandaha-teny sy nahalala tsara ny Soratra Masina.<br />Efa nianatra ny lálan'ny Tompo izy, ary niteny tamin-kafanam-pò, ka nampianatra tsara ny amin'i Jesoa, na dia ny batemin'i Joany ihany aza no fantany.<br />Niteny tamin-kasahiana teo amin'ny sinagoga izy, ka nony ren'i Prisila sy Akilasy, dia nalainy hankeo aminy, nampianariny tsaratsara kokoa ny lálan'ny Tompo.<br />Naniry hankany Akaia izy, ka nankasitrahan'ny rahalahy izany, dia nampitondrainy taratasy izy mba handraisan'ny any azy tsara. Nony tonga tany izy, dia nahavita soa be tamin'izay efa nino noho ny fahasoavana.<br />Fa nahery nandresy lahatra ny Jody ampahibemaso izy, nampiharihary tamin'ny Soratra Masina fa Jesoa no Kristy.</p><h3>Salamo</h3><em>47(46),2-3.8-9.10.</em><p>Mitehafa tanana hianareo rehetra, ry vahoaka isany, miderá an'Andriamanitra amin'ny hobim-pifaliana!<br />Fa avo indrindra Iaveh sy tokony hatahorana, mpanjaka lehibe amin'ny tany rehetra.<br />Fa mpanjakan'ny tany rehetra Andriamanitra; ka mihirá hira fiderana.<br />Manjaka amin'ny firenena Andriamanitra, mipetraka eo amin'ny seza fiandrianany masina izy.<br />Ireo mpanapaka ny firenena mivory, mba ho tonga vahoakan'Andriamanitr'i Abrahama koa izy ireo; fa an'Andriamanitra ny ampingan'ny tany, voasandratra ambony indrindra izy.</p><h3>Evanjely Masin'i Jesoa kristy Nosoratan'i Md. Joany</h3><em>16,23b-28.</em><p>Amin'izany andro izany dia tsy hanontany ahy na inona na inona intsony hianareo. Lazaiko marina dia marina aminareo fa na inona na inona hangatahinareo amin'ny Ray, dia homeny anareo amin'ny anarako.<br />Mandraka ankehitriny dia mbola tsy nangataka na inona na inona tamin'ny anarako hianareo; mangataha áry, dia hahazo hianareo, ka ho tanteraka ny fifalianareo.<br />Fanoharana no nilazako izany taminareo; fa avy ny andro tsy hanaovako fanoharana aminareo intsony, fa hambarako aminareo miharihary ny amin'ny ray.<br />Amin'izany andro izany dia hangataka amin'ny anarako hianareo, ary izaho tsy milaza aminareo fa hangataka ho anareo amin'ny Ray aho,<br />satria ny Ray tia anareo koa noho ny nitiavanareo ahy sy ninoanareo fa avy amin'Andriamanitra aho.<br />Avy amin'ny Ray no tonga amin'izao tontolo izao aho; ary hilaozako indray izao tontolo izao ka hankany amin'ny Ray aho.</p>"
		},
		{
			"id": "21",
			"imagen": "Alahady 21 Mey",
			"contenido": "<h3>Alahady Fahafito amin'ny Paka</h3><h3>Ny Asan'ny Apostoly</h3><em>1,12-14.</em><p>Tamin'izay izy ireo dia niverina tany Jerosalema, avy teo amin'ny tendrombohitra atao hoe Oliva, izay lálana azo aleha sabata raha eo Jerosalema.<br />Nony tonga dia niakatra tao amin'ilay rihana fitoerany izy ireo, dia Piera sy Joany, Jakoba sy Andre, Filipo sy Tomá, Bartelemy sy Matio, Jakoba zanak'i Alfe sy Simona Zeloty, ary Joda rahalahin'i Jakoba.<br />Niray saina izy rehetra, ary naharitra nivavaka niaraka tamin'ny vehivavy sasany, sy Maria renin'i Jesoa, ary ny rahalahiny.</p><h3>Salamo</h3><em>27(26),1.4.7-8a.</em><p>Iaveh no fahazavako amam-pamonjena ahy; ka iza no hatahorako? <br />Iaveh no mandan'ny aiko, ka zovy no hangovitako?<br />Zavatra iray loha no angatahiko amin'ny Tompo sady iriko fatratra: <br />Dia te-honina eo an-tranon'ny Tompo aho, amin'ny andro rehetra iainako, <br />mba hifaly amin'ny toetra mahate-ho tian'ny Tompo, sy hibanjina ny fitoerany masina.<br />Ry Iaveh ô, henoy ny feoko fa miantso anao aho, mamindra fo amiko, ekeo ny hatako.<br />Hoy ny feoko hoe, milaza ny teny avy aminao:</p><h3>Taratasy Voalohan'i Md. Piera</h3><em>4,13-16.</em><p>fa mifalia arakaraka ny iombonanareo fijaliana amin'i Kristy, mba hanananareo anjara amin'ny fifaliana sy firavoravoana koa amin'ny andro hisehoan'ny voninahiny<br />Sambatra hianareo raha tevatevaina noho ny anaran'ny Kristy, fa mitoetra ao aminareo ny Fanahin'ny voninahitra sy ny fahefana, dia ny Fanahin'Andriamanitra.<br />Aoka tsy hisy mijaly ao aminareo noho izy mpamono olona, na mpangalatra, na mpanao ratsy, na mpitsiriritra fananan'olona;<br />fa raha noho izy kristianina kosa no ijaliany, dia aoka tsy ho menatra amin'izany izy, fa vao mainka hanome voninahitra an'Andriamanitra aza, noho izany anarana izany.</p><h3>Evanjely Masin'i Jesoa kristy Nosoratan'i Md. Joany</h3><em>17,1-11a.</em><p>Rahefa voalazan'i Jesoa izany, dia niandrandra ny lanitra izy, ka nanao hoe: Raiko ô, tonga ny fotoana: omeo voninahitra ny Zanakao, mba hanomezan'ny Zanaka voninahitra anao,<br />fa efa nomenao fahefana amin'ny nofo rehetra izy, mba hanomezany ny fiainana mandrakizay an'izay rehetra nomenao azy.<br />Ary izao no fiainana mandrakizay, dia ny mahalala anao hány Andriamanitra marina sy Jesoa-Kristy izay nirahinao.<br />Nanome voninahitra anao aho tety ambonin'ny tany, fa tanterako ny asa nomenao ahy hataoko.<br />Ary ankehitriny kosa dia anao, Raiko ô, ny manome voninahitra ahy eo aminao, dia ny voninahitra ananako tao aminao talohan'ny nahariana izao tontolo izao.<br />Nitory ny anaranao tamin'ny olona nomenao ahy ao amin'izao tontolo izao; anao izy ireo, ka nomenao ahy, ary efa nitandrina ny teninao izy.<br />Fantany ankehitriny fa avy aminao ny zavatra rehetra nomenao ahy;<br />satria nomeko azy ny teny nomenao ahy ka noraisiny; dia fantany marina fa avy aminao aho, ary ninoany tokoa fa hianao no naniraka ahy.<br />Mangataka ho azy ireo aho. Tsy mangataka ho an'izao tontolo izao aho, fa ho an'izay nomenao ahy, satria anao izy ireo<br />(fa anao izay ahy rehetra, ary ahy izay anao rehetra), ary nahazo voninahitra amin'izy ireo aho.<br />Tsy ho eto amin'izao tontolo izao intsony aho; izy ireo no ho eto amin'izao tontolo izao, fa izaho kosa ho any aminao. Ray masina ô, tahirizo amin'ny anaranao izay nomenao ahy, mba ho iray tahaka antsika izy.</p>"
		},
		{
			"id": "22",
			"imagen": "Alatsinainy 22 Mey",
			"contenido": "<h3>Alatsinainy Fahafito amin'ny Paka</h3><h3>Ny Asan'ny Apostoly</h3><em>19,1-8.</em><p>Raha mbola tany Korinta Apolo, Paoly kosa tonga tany Efezy rahefa nitety ny faritany ambony tany Asia. Nony nahita mpianatra sasany teo izy,<br />dia nanao taminy hoe: Efa nandray ny Fanahy Masina va hianareo, fony vao nino? Fa hoy izy ireo taminy: Tsy mbola nandre akory aza izahay fa hoe misy Fanahy Masina.<br />Ary hoy izy: Batemin'iza no noraisinareo? Batemin'i Joany, hoy ireo.<br />Dia hoy Paoly: Batemin-pibebahana no nomen'i Joany, fa ilay ho avy ao aoriany, izany hoe, Jesoa no nambarany ho tsy maintsy hinoan'ny vahoaka.<br />Nony nahare izany izy ireo, dia nangataka hatao batemy amin'ny anaran'i Jesoa Tompo;<br />ary rahefa nametrahan'i Paoly tánana indray, dia nidinan'ny Fanahy Masina, ka niteny fiteny samihafa sady naminany;<br />tokony ho roa ambin'ny folo lahy izy rehetra.<br />Nony afaka izany, dia niditra tao amin'ny sinagoga i Paoly, ka niteny tamin-kasahiana, ary nampianatra telo volana nilazalaza ny momba ny fanjakan'Andriamanitra tamin'ny lahateny mandaitra.</p><h3>Salamo</h3><em>68(67),2-3.4-5ac.6-7ab.</em><p>Aoka hitsangana Andriamanitra, ka hiely ny fahavalony, ary handositra ny tavany, ireo mankahala azy.<br />Tahaka ny fisavan'ny setroka, no andringano an'ireny; tahaka ny fiempon'ny savoka eo amin'ny afo no aoka hahalevona ny ratsy fanahy eo anatrehan'Andriamanitra.<br />Fa ny marina kosa aoka hifaly sy hiravoravo eo anatrehan'Andriamanitra, aoka hientan-kafaliana izy ireo!<br />Mihirá ho an'Andriamanitra, mankalazá ny anarany! Misavá lalana ho an'ilay tamy mamaky ny tany lemaka! Iaveh no anarany, mifalia eo anatrehany!<br />Mihirá ho an'Andriamanitra, mankalazá ny anarany! Misavá lalana ho an'ilay tamy mamaky ny tany lemaka! Iaveh no anarany, mifalia eo anatrehany!<br />Rain'ny kamboty, mpitsara ny mpitondra-tena izy, Andriamanitra eo amin'ny fonenany masina.<br />Ireo nilaozana, dia omen'Andriamanitra trano; manafaka ny voababo sy mamerina azy eo amin'ny fiadanana izy; ny mpiodina ihany no tavela eo amin'ny efitra mahamay.<br />Ireo nilaozana, dia omen'Andriamanitra trano; manafaka ny voababo sy mamerina azy eo amin'ny fiadanana izy; ny mpiodina ihany no tavela eo amin'ny efitra mahamay.</p><h3>Evanjely Masin'i Jesoa kristy Nosoratan'i Md. Joany</h3><em>16,29-33.</em><p>Dia hoy ny mpianany taminy: Indro milaza tsotra hianao ankehitriny, fa tsy manao fanoharana akory.<br />Fantatray amin'izao fa mahalala ny zavatra rehetra hianao, ka tsy mila hanontanian'olona: izany no inoanay fa avy amin'Andriamanitra hianao.<br />Jesoa namaly azy hoe: Mino ange hianareo ankehitriny?<br />Indro avy ny andro, na efa tonga sahady aza, izay hielezanareo samy ho any amin'izay halehany avy, sy handaozanareo ahy ho irery; nefa tsy irery aho tsy akory, fa ato amiko ny Ray.<br />Izaho no nilaza izany taminareo, dia mba hanananareo fiadanana amiko. Hozoim-pahoriana hianareo eto amin'izao tontolo izao; fa matokia, efa nandresy an'izao tontolo izao aho.</p>"
		},
		{
			"id": "23",
			"imagen": "Talata 23 Mey",
			"contenido": "<h3>Talata Fahafito amin'ny Paka</h3><h3>Ny Asan'ny Apostoly</h3><em>20,17-27.</em><p>Raha mbola tany Mileto izy, dia naniraka hankany Efezy, nampaka an'ireo Pretran'ny Fiangonana.<br />Ka nony tafavory teo aminy izy ireo, dia hoy izy taminy: Fantatrareo hatramin'ny andro voalohany nahatongavako teto Asia izay toetry ny fitondran-tenako taminareo hatrany hatrany;<br />fa nanompo ny Tompo tamim-panetren-tena lehibe sy tamin-dranomaso aho, ary tamim-piaretana ny fahoriana noho ny nikendren'ny Jody ahy.<br />Tsy nisy nafeniko izay nahasoa anareo, fa notoriko taminareo sy nampianariko anareo am-pahibemaso sy isan-trano.<br />Nambarako tamin'ny Jody sy tamin'ny jentily ny fanatonana an'Andriamanitra amin'ny fibebahana sy ny finoana an'i Jesoa Tompontsika.<br />Ary ankehitriny indro teren'ny Fanahy hankany Jerosalema aho; nefa tsy fantatra izay hanjo ahy any.<br />Izao ihany no ambaran'ny Fanahy Masina amiko isan-tanána isan-tanána alehako, dia misy famatorana sy fanenjehana miandry ahy.<br />Tsy misy atahorako anefa izany zavatra izany; ary tsy ataoko ho zavatra ny aiko rahefa tanteraka ny diako, ka vitako ny raharaha noraisiko tamin'i Jesoa Tompo, dia ny mitory ny Evanjelin'ny fahasoavan'Andriamanitra.<br />Eny iký, ry olona nalehako nitoriako ny fanjakan'Andriamanitra! fantatro fa tsy hahita ny tarehiko intsony hianareo rehetra.<br />Koa izany no ilazako aminareo anio fa afa-tsiny amin'ny ranareo rehetra aho,<br />satria efa nambarako avokoa fa tsy nisy nafeniko taminareo ny sitra-pon'Andriamanitra rehetra.</p><h3>Salamo</h3><em>68(67),10-11.20-21.</em><p>Ry Andriamanitra ô, nandrotsaka oram-pahasoavana hianao; trotraka ny lovanao, dia nomenao aina indray.<br />Nandefa biby hianao, ka nirotsaka tao izy ireo. Noho ny hatsaram-ponao dia nanomananao hanina ny ory.<br />Isaorana anie ny Tompo; mitondra ny entantsika isan'andro izy; Andriamanitra mamonjy antsika izy. - Selá.<br />Andriamanitra no Andriamanitry ny famonjena ho antsika; Iaveh Tompo dia mahafaka amin'ny fahafatesana.</p><h3>Evanjely Masin'i Jesoa kristy Nosoratan'i Md. Joany</h3><em>17,1-11a.</em><p>Rahefa voalazan'i Jesoa izany, dia niandrandra ny lanitra izy, ka nanao hoe: Raiko ô, tonga ny fotoana: omeo voninahitra ny Zanakao, mba hanomezan'ny Zanaka voninahitra anao,<br />fa efa nomenao fahefana amin'ny nofo rehetra izy, mba hanomezany ny fiainana mandrakizay an'izay rehetra nomenao azy.<br />Ary izao no fiainana mandrakizay, dia ny mahalala anao hány Andriamanitra marina sy Jesoa-Kristy izay nirahinao.<br />Nanome voninahitra anao aho tety ambonin'ny tany, fa tanterako ny asa nomenao ahy hataoko.<br />Ary ankehitriny kosa dia anao, Raiko ô, ny manome voninahitra ahy eo aminao, dia ny voninahitra ananako tao aminao talohan'ny nahariana izao tontolo izao.<br />Nitory ny anaranao tamin'ny olona nomenao ahy ao amin'izao tontolo izao; anao izy ireo, ka nomenao ahy, ary efa nitandrina ny teninao izy.<br />Fantany ankehitriny fa avy aminao ny zavatra rehetra nomenao ahy;<br />satria nomeko azy ny teny nomenao ahy ka noraisiny; dia fantany marina fa avy aminao aho, ary ninoany tokoa fa hianao no naniraka ahy.<br />Mangataka ho azy ireo aho. Tsy mangataka ho an'izao tontolo izao aho, fa ho an'izay nomenao ahy, satria anao izy ireo<br />(fa anao izay ahy rehetra, ary ahy izay anao rehetra), ary nahazo voninahitra amin'izy ireo aho.<br />Tsy ho eto amin'izao tontolo izao intsony aho; izy ireo no ho eto amin'izao tontolo izao, fa izaho kosa ho any aminao. Ray masina ô, tahirizo amin'ny anaranao izay nomenao ahy, mba ho iray tahaka antsika izy.</p>"
		},
		{
			"id": "24",
			"imagen": "Alarobia 24 Mey",
			"contenido": "<h3>Alarobia Fahafito amin'ny Paka</h3><h3>Ny Asan'ny Apostoly</h3><em>20,28-38.</em><p>Tandremo ny tenanareo sy ny ondry rehetra, nanendren'ny Fanahy Masina anareo ho mpitandrina mba hifehezanareo Eglizin'ny Tompo izay novidiny tamin'ny rany.<br />Fantatro fa rahefa lasa aho, dia hisy amboadia masiaka hiditra eo aminareo, izay tsy hitsitsy ny ondry.<br />Ary ny sasany avy aminareo aza dia hitsangana hampianatra hevi-diso, ka hitaona ny mpianatra hanaraka azy.<br />Koa miambena re, ary tsarovy lahy fa telo taona maninjitra anie aho no tsy nitsahatra andro aman'alina nananatra anareo tsirairay avy tamin-dranomaso!<br />Ary ankehitriny, ankiniko amin'Andriamanitra sy amin'ny tenim-pahasoavany hianareo, dia amin'ilay mahay mandavorary sy manome lova anareo miaraka amin'izay efa masina rehetra.<br />Tsy mba naniry izay volafotsy, na volamena, na fitafian'olona aho.<br />Fantatrareo fa ireto tánana ireto no nahazoako izay rehetra nilaiko sy nilain'izay rehetra niaraka tamiko.<br />Nasehoko anareo tamin'ny zavatra rehetra fa tsy maintsy hiasa toy izany koa hianareo mba hanampiana ny mahantra, ka hahatsiaro ny tenin'i Jesoa Tompo manao hoe: Mahasambatra kokoa ny manome noho ny mandray.<br />Nony avy nilaza izany izy, dia nandohalika ka niara-nivavaka tamin'izy rehetra.<br />Ary nitomany mafy izy rehetra, sy namihina ny vozon'i Paoly ary nanoroka azy,<br />fa nalahelo loatra izy, indrindra ange fa tamin'ny nilazany hoe: Tsy hahita ny tarehiko intsony hianareo. Dia nanatitra azy hatreny antsambo izy ireo.</p><h3>Salamo</h3><em>68(67),29-30.33-35a.35b-36c.</em><p>Mandidia ny fahefanao, ry Andriamanitra, hamafiso izay nataonao ho anay, ry Andriamanitra!<br />Ao amin'ny fitoerana masina, ao an-tampon'i Jerosalema, no hanoloran'ny mpanjaka fanatitra ho anao.<br />Mihirá ho an'Andriamanitra hianareo, fanjakana eto an-tany, mankalazá ny Tompo hianareo! - Selá.<br />Mihirá ho an'ilay lanjaina ao ambonin'ny lanitra, ny lanitra fahagola. Indro izy, mampandre ny feony, feo mahery!<br />Maneke ny fahefan'Andriamanitra! Ny fiandrianany ao amin'Israely, ny fahefany eny amin'ny rahona.<br />Maneke ny fahefan'Andriamanitra! Ny fiandrianany ao amin'Israely, ny fahefany eny amin'ny rahona.<br />Mahatahotra hianao, ry Andriamanitra, eo amin'ny fitoeranao masina! Manome hery aman-pahefana ny vahoakany, ny Andriamanitr'Israely. Isaorana anie Andriamanitra!</p><h3>Evanjely Masin'i Jesoa kristy Nosoratan'i Md. Joany</h3><em>17,11b-19.</em><p>Rehefa izany dia hoy i Jesoa. Ray masina ô, tahirizo amin'ny anaranao izay nomenao ahy, mba ho iray tahaka antsika izy.<br />raha mbola teo amin'izy ireo aho, dia nitahiry azy tamin'ny anaranao. Eny, nitahiry izay nomenao ahy aho, ka tsy nisy very izy na dia iray aza, afa-tsy ilay zanaky ny fahaverezana, mba ho tanteraka ny Soratra Masina.<br />Ankehitriny mankany aminao aho, ka manao izany fangatahana izany dieny mbola amin'izao tontolo izao, mba hananan'izy ireo ny fifaliako tanteraka ao aminy.<br />Nomeko azy ny teninao, ka halan'izao tontolo izao izy ireo, satria tahaka ny tsy maha-olon'izao tontolo izao ahy no tsy maha-olon'izao tontolo izao azy koa.<br />Tsy ny hanesoranao azy amin'izao tontolo izao no angatahiko, fa ny hiarovanao azy amin'ny ratsy.<br />Tahaka ny tsy maha-olon'izao tontolo izao ahy no tsy maha-olon'izao tontolo izao azy ireo koa.<br />Ankamasino amin'ny fahamarinana izy ireo. Ny teninao no fahamarinana.<br />Tahaka ny nanirahanao ahy ho ao amin'izao tontolo izao no nanirahako azy ho ao amin'izao tontolo izao koa.<br />Manamasina ny tenako ho azy ireo aho, mba hohamasinina amin'ny fahamarinana koa izy.</p>"
		},
		{
			"id": "25",
			"imagen": "Alakamisy 25 Mey",
			"contenido": "<h3>Alakamisy Fahafito amin'ny Paka</h3><h3>Ny Asan'ny Apostoly</h3><em>22,30.23,6-11.</em><p>Nony ampitso, te-hahalala marina izay antony niampangan'ny Jody azy izy, ka nasainy hovahana i Paoly, ary nodidiany hivory ny mpisorona sy ny Sanedrina, dia nentina i Paoly ka napetrany teo afovoan'izy ireo.<br />Nony fantatr'i Paoly fa Sadoseana ny sasany tamin'izay teo ary Farisiana ny sasany, dia niantso teo amin'ny Sanedrina izy nanao hoe: Ry rahalahy, izaho dia Farisiana, zanaky ny Farisiana, ary ny amin'ny fanantenantsika ny hitsanganan'ny maty no itsarana ahy.<br />Vao nilaza izany izy dia nifanditra ny Farisiana sy ny Sadoseana, ka nizara roa toko ny olona teo.<br />Fa ny Sadoseana manao hoe: Tsy misy fitsanganan'ny maty, ary tsy misy koa izay hoe anjely na fanahy; nefa ny Farisiana kosa mino ireo zavatra ireo,<br />ka tabataba nankarenina no niseho. Ary nisy mpanora-dalána sasany tamin'ny antokon'ny Farisiana, nitsangana ka nanohitra hoe: Tsy hitanay izay azo anomezan-tsiny an'io lehilahy io, fa angamba fanahy na anjely anankiray no niteny taminy.<br />Vao mainka nitombo anefa ny fifandirana. Efa nataon'ny komandy hotetehin'ny olona teo mihitsy Paoly, ka nasainy nidina ny miaramila haka azy an-kery teo afovoan'ny vahoaka, sy hitondra azy ho any anaty rova.<br />Nony alina dia niseho tamin'i Paoly ny Tompo ka nanao taminy hoe: Matokia, fa tahaka ny nanambaranao ahy tatý Jerosalema no tsy maintsy hanambaranao ahy any Roma koa.</p><h3>Salamo</h3><em>16(15),1-2a.5.7-8.9-10.11.</em><p>Ambeno aho, ry Andriamanitra ô, fa mifefy aminao aho.<br />Hoy aho amin'ny Tompo: Tompoko hianao, hianao irery no fananako.<br />Iaveh no anjara lovako aman-kapoakako; <br />hianao no miantoka ny anjarako<br />Isaorako Iaveh izay nanolo-tsaina ahy; <br />na dia alina aza ny andro mbola anarin'ny foko ihany aho.<br />Ataoko eo imasoko mandrakariva Iaveh, <br />fa eo ankavanako izy; tsy hangozohozo aho.<br />Ka dia faly ny foko, ravo ny fanahiko; <br />mandry tsy amin'ahiahy mbamin'ny vatako aza.<br />Fa tsy ho foinao ho any amin'ny Seoly ny fanahiko; <br />tsy havelanao hahita ny fahalovana ilay tia anao.<br />Hampahafantarinao ahy ny lálan'ny fiainana: <br />hafaliana feno no eo anatrehan'ny tavanao; <br />fahafinaretana mandrakizay no eo an-tánanao ankavanana.</p><h3>Evanjely Masin'i Jesoa kristy Nosoratan'i Md. Joany</h3><em>17,20-26.</em><p>Tsy ho azy ireto ihany no angatahako, fa ho an'izay hino ahy noho ny teniny koa:<br />mba ho iray izy rehetra, tahaka anao, Ray, ato amiko, ary izaho ao aminao, ary mba ho iray ao amintsika koa izy, ka hinoan'ny olona fa hianao no naniraka ahy.<br />Efa nomeko azy ny voninahitra nomenao ahy, mba ho iray izy tahaka ny maha-iray antsika:<br />Izaho moa ao aminy, hianao kosa ato amiko, mba ho tena iray tokoa izy ireo, ka ho fantatr'izao tontolo izao fa hianao no naniraka ahy.<br />Ray ô, tiako hiaraka amiko, any amin'izay itoerako, ireo nomenao ahy, mba hahita ny voninahitra nomenao ahy, satria efa tia ahy talohan'ny nahariana izao tontolo izao hianao.<br />Ray marina ô, tsy nahalala anao izao tontolo izao, fa izaho no nahalala anao, ary ireto koa no nahalala fa hianao no naniraka ahy.<br />Efa nampahafantariko ny anaranao izy, sady mbola hampahafantariko koa, mba ho ao aminy ny fitiavana izay nitiavanao ahy, ary mba ho ao aminy koa aho.</p>"
		},
		{
			"id": "26",
			"imagen": "Zoma 26 Mey",
			"contenido": "<h3>Zoma Fahafito amin'ny Paka</h3><h3>Ny Asan'ny Apostoly</h3><em>25,13b-21.</em><p>Nony afaka andro vitsivitsy, dia tonga tany Sezarea Agripá mpanjaka sy Berenisy, hiarahaba an'i Festosa.<br />Naharitra andro maromaro no nitoerany tao, ka nambaran'i Festosa tamin'ny mpanjaka ny amin'i Paoly. Hoy izy: Misy mpifatotra anankiray navelan'i Félix eto.<br />Fony aho tany Jerosalema, dia nampangain'ny Jody tamiko izy io, sady nangatahiny hohelohina.<br />Fa hoy ny navaliko azy ireo: Tsy fanaon'ny Romana ny manameloka olona raha tsy efa nifanatrika tamin'ny mpiampanga azy ny ampangaina, ka nahazo nanala tsiny ny tenany amin'izay iampangana azy.<br />Dia tonga tatý izy ireo, ka tsy nangataka andro akory aho, fa ny ampitso ihany dia nipetraka teo amin'ny fitsarana sy nampaka ilay lehilahy.<br />Nony nitsangana ry zareo mpiampanga, dia tsy heloka araka izay nampoiziko no nitoriany azy,<br />fa ady hevitra momba ny fivavahany sy momba an'i Jesoa anankiray efa maty, nefa lazain'i Paoly hoe velona.<br />Tsy hitako be ihany izay hamotorana izany zavatra izany, ka nanontany an-dralehilahy aho sao tiany ny hotsaraina any Jerosalema ny amin'izany.<br />Dia nangataka hotsarain'ny emperora i Paoly, ka nasaiko nambenana mandra-pandefako azy any amin'i Sezara.</p><h3>Salamo</h3><em>103(102),1-2.11-12.19-20ab.</em><p>Nataon'i Davida. Misaora an'ny Tompo, ry fanahiko, ary misaora ny anarany masina, ry ato anatiko rehetra!<br />Misaora an'ny Tompo, ry fanahiko, ary aza manadino ny soa betsaka avy aminy.<br />Fa tahaka ny hahavon'ny lanitra ambonin'ny tany, <br />no haben'ny hatsaram-pony amin'izay matahotra azy.<br />Tahaka ny halaviran'ny atsinanana amin'ny andrefana, <br />no halaviran'ny anesorany amintsika ny hadisoantsika.<br />Nampiorina ny seza fiandrianany any an-danitra Iaveh, ary mihatra amin'ny zavatra rehetra ny fanjakany.<br />Misaora an'ny Tompo hianareo anjeliny, izay mahefa sy mahery sy mankato ny didiny, amin'ny fanekena ny feon'ny teniny.<br />Misaora an'ny Tompo hianareo anjeliny, izay mahefa sy mahery sy mankato ny didiny, amin'ny fanekena ny feon'ny teniny.</p><h3>Evanjely Masin'i Jesoa kristy Nosoratan'i Md. Joany</h3><em>21,15-19.</em><p>Nony avy nisakafo izy ireo, dia hoy Jesoa tamin'i Simona Piera: Ry Simona zanak'i Joany, moa tia ahy mihoatra noho ireto va hianao? Ka hoy ny navaliny azy: Eny, Tompoko, fantatrao fa tiako hianao. Dia hoy izy taminy: Fahano ny zanak'ondriko.<br />Ary hoy indray izy taminy fanindroany: Ry Simona zanak'i Joany, moa tianao va aho? Ka hoy ny navaliny azy: Eny, Tompoko, fantatrao fa tiako hianao. Dia hoy izy taminy: Fahano ny zanak'ondriko.<br />Ary hoy indray izy taminy fanintelony: Ry Simona zanak'i Joany, moa tianao va aho? Dia nalahelo Piera fa nontaniany fanintelony hoe: Moa tia ahy va hianao? ka hoy izy taminy: Hianao mahalala ny zavatra rehetra, Tompoko, ka fantatrao fa tiako hianao. Dia hoy izy taminy: fahano áry ny reniondriko.<br />Lazaiko marina dia marina aminao: Fony mbola tanora hianao, dia nahasikin-tena, sy nandeha tamin'izay tianao haleha; fa rahefa antitra kosa hianao, dia hiraviravy ny tánanao, ka olon-kafa no hanasikina anao, sy hitondra anao amin'izay tsy tianao.<br />Izy no nilaza izany dia mba hanambara ny fombam-pahafatesana hanomezan'i Piera voninahitra an'Andriamanitra. Ary rahefa nilaza izany izy, dia nanao taminy hoe: Manaraha ahy.</p>"
		},
		{
			"id": "27",
			"imagen": "Asabotsy 27 Mey",
			"contenido": "<h3>Asabotsy Fahafito amin'ny Paka</h3><h3>Ny Asan'ny Apostoly</h3><em>28,16-20.30-31.</em><p>Rahefa tonga tany Roma izahay, dia nahazo nitoetra nitokana Paoly, fa miaramila iray no niambina azy.<br />Nony afaka hateloana, dia nampiantsoin'i Paoly ny lohandohan'ny Jody, ka nony tafavory izy ireo dia hoy izy taminy: Ry rahalahy, izaho dia nafatotra hatrany Jerosalema sy natolotra teo an-tánan'ny Romana, na dia tsy nanao na inona na inona manohitra ny firenentsika sy ny fanaon-drazantsika aza.<br />Nony namototra ahy ireo, ka nahita fa tsy nisy tokony hahafaty ahy, dia nikasa handefa ahy ihany izy ireo;<br />nefa notoherin'ny Jody izany, ka voatery ho nangataka hotsarain'i Sezara aho; tsy ao an-tsaiko velively anefa izay hiampanga ny fireneko amin'izany.<br />Izany no niangaviako ny mba hifankahita sy hidinika aminareo; fa noho ny fanantenan'Israely ity, no ifatorako amin'izao rojo vy izao.<br />Nitoetra roa taona nipaka tao amin'ny trano anankiray nohofány i Paoly; ary nandray tsara an'izay rehetra nankao aminy.<br />Nitory ny fanjakan'Andriamanitra sy nampianatra ny amin'i Jesoa-Kristy Tompo tamin-kasahiana lehibe izy, sady tsy nisy nisakana.</p><h3>Salamo</h3><em>11(10),4.5.7.</em><p>Iaveh izay ao amin'ny tempoliny masina, Iaveh izay manana ny seza fiandrianany any an-danitra, dia mana-maso mahiratra; ary ny hodi-masony mizaha ny zanak'olombelona hatr'ao anatiny.<br />Mizaha ny marina hatr'ao anatiny Iaveh; fa mankahala ny ratsy fanahy sy ny mifaly manao an-keriny izy.<br />Fa marina Iaveh ka ny fahamarinana no tiany; ny mahitsy fo no hibanjina ny tavany.</p><h3>Evanjely Masin'i Jesoa kristy Nosoratan'i Md. Joany</h3><em>21,20-25.</em><p>Nony nitodika Piera, dia hitany teo aoriany ilay mpianatra malalan'i Jesoa izay niankina tamin'ny tratrany teo am-pisakafoana sy nanao hoe: Tompoko, iza no hamadika anao?<br />Ary nony nahita azy Piera dia hoy izy tamin'i Jesoa: Tompoko, mba inona kosa no ho anjaran'ity?<br />Dia hoy Jesoa taminy: Raha tiako hitoetra izy mandra-pihaviko, mampaninona anao izany? Fa manaraha ahy hianao.<br />Dia niely tamin'ny rahalahy fa hoe tsy ho faty izany mpianatra izany; nefa Jesoa tsy nilaza hoe tsy ho faty izy, fa hoe: Raha tiako hitoetra izy mandra-pihaviko, mampaninona anao izany?<br />Izy no ilay mpianatra manambara izany sy nanoratra azy, ary fantatsika fa marina ny filazany.<br />Maro koa ny zavatra hafa nataon'i Jesoa, ka raha izany rehetra izany no hosoratana tsirairay, dia ataoko fa na izao tontolo izao aza tsy ho omby ny boky hosoratana.</p>"
		},
		{
			"id": "28",
			"imagen": "Alahady 28 Mey",
			"contenido": "<h3>Alahady Pentekoty</h3><h3>Ny Asan'ny Apostoly</h3><em>2,1-11.</em><p>Nony tonga ny andron'ny Pentekoty, dia tafavory tao amin'ny trano anankiray izy rehetra,<br />ary tampoka, inay nisy feo avy any an-danitra toy ny rivotra mifofofofo mafy ka nahenika ny trano nitoerany,<br />sady nisy lela maro mitarehin'afo niseho taminy sy nizarazara nipetraka teny amboniny tsirairay avy,<br />ka samy feno ny Fanahy Masina izy rehetra, sy niteny tamin'ny fiteny maro samihafa, araka ny nampitenenan'ny Fanahy Masina azy avy.<br />Ary nisy Jody mpivavaka tsara nitoetra tao Jerosalema, avy tamin'ny firenena rehetra ambanin'ny lanitra.<br />Nony nahare izany izy ireo, dia nidodododo maro be ka very hevitra izay tsy izy, fa samy nandre azy ireo niteny ny fiteniny avy izy rehetra.<br />Gaga sy talanjona izy ireo ka vaky nanao hoe: Adre! tsy avy any Galilea daholo va ireo miteny ireo?<br />Ka ahoana áry ity isika no samy mandre azy miteny ny fitenin-drazantsika avy;<br />dia ny Parta, ny Meda, ny Elamita, sy ny mponina any Mesopotamia, Jodea, Kapadosa, Ponto, Asia,<br />Frijia, Panfilia, Ejipta, ary ny any Libia akaikin'i Sirena, sy ny vahiny avy any Roma,<br />na Jody na proselita, ary ny any Kreta sy ny Arabo, dia ahoana no samy mandre azy ireo milaza amin'ny fitenintsika avy ny zava-mahagaga ataon'Andriamanitra isika rehetra?</p><h3>Salamo</h3><em>104(103),1ab.24ac.29bc-30.31.34.</em><p>Misaora an'ny Tompo, ry fanahiko! Iaveh Andriamanitra ô, lehibe tsy manampetra hianao! Mitafy fiandrianana amam-pamirapiratana hianao!<br />Misaora an'ny Tompo, ry fanahiko! Iaveh Andriamanitra ô, lehibe tsy manampetra hianao! Mitafy fiandrianana amam-pamirapiratana hianao!<br />Akory ity hamaroan'ny asanao, ry Iaveh: nataonao tamim-pahendrena izy rehetra. Henika ny harenao ny tany.<br />Akory ity hamaroan'ny asanao, ry Iaveh: nataonao tamim-pahendrena izy rehetra. Henika ny harenao ny tany.<br />Manafina ny tavanao hianao, dia raikitahotra izy; alanao indray ny fofon'ainy, dia maty izy, ka miverina indray amin'ny vovoka.<br />Manafina ny tavanao hianao, dia raikitahotra izy; alanao indray ny fofon'ainy, dia maty izy, ka miverina indray amin'ny vovoka.<br />Maniraka ny fofon'ainao hianao, dia hary ireny; ary manavao ny tarehin'ny tany hianao.<br />Haharitra mandrakizay anie ny voninahitry ny Tompo! Hifaly amin'ny asany anie Iaveh!<br />Ho sitrany anie ny hirako, fa izaho, dia Iaveh no nataoko fifaliako.</p><h3>Taratasy Voalohan'i Md. Paoly Ho An'ny Korintiana</h3><em>12,3b-7.12-13.</em><p>Koa mampahafantatra anareo aho fa tsy misy olona ampitenenin'ny Fanahin'Andriamanitra ka hanao hoe: Anatema Jesoa; ary tsy misy afa-milaza hoe: Jesoa no Tompo, raha tsy amin'ny Fanahy Masina.<br />Maro samihafa ny fanomezana, nefa iray ihany ny Fanahy;<br />maro samihafa ny fanompoana, nefa ny Tompo iray ihany;<br />ary maro samihafa ny asa, nefa iray ihany Andriamanitra, izay manao ny zavatra rehetra amin'ny olona rehetra.<br />Samy omena ny fanomezana maneho ny Fanahy izy tsirairay avy, mba hahasoa ny be sy ny maro.<br />Fa toy ny maha-iray ny vatana, na dia maro rantsana aza, sy toy ny maha-vatana iray ny rantsam-batana, na dia maro aza izy, dia toy izany koa ny Kristy.<br />Fa Fanahy iray ihany no nanaovana batemy antsika rehetra, mba ho vatana iray ihany isika, na Jody na jentily, na andevo na olom-potsy; ary Fanahy iray ihany no nampisotroana antsika rehetra.</p><h3>Evanjely Masin'i Jesoa kristy Nosoratan'i Md. Joany</h3><em>20,19-23.</em><p>Androtr'izay ihany, izany hoe harivan'ilay andro voalohan'ny herinandro, raha nirindrina ny varavaran'ny trano nivorian'ny mpianatra noho ny fahatahorany ny Jody, dia tonga Jesoa ka nitsangana teo afovoany, sy nilaza tamin'izy ireo hoe: Ho aminareo anie ny fiadanana!<br />Nony efa nilaza izany izy, dia nasehony azy ireo ny tánany sy ny lanivoany, ka faly ny mpianatra fa nahita ny Tompo.<br />Dia hoy indray izy tamin'izy ireo: Ho aminareo anie ny fiadanana! Tahaka ny nanirahan'ny Raiko ahy no anirahako anareo koa.<br />Rahefa nilaza izany izy, dia nitsoka ka nanao tamin'izy ireo hoe: Raiso ny Fanahy Masina:<br />ny fahotana izay havelanareo dia ho voavela, ary izay hotananareo dia ho voatana.</p>"
		},
		{
			"id": "29",
			"imagen": "Alatsinainy 29 Mey",
			"contenido": "<h3>Alatsinainy Fahavalo tsotra Mandavan-taona</h3><h3>Bokin'ny Eklesiastika</h3><em>17,20-28.</em><p>Mitodiha ny Tompo hianao, ka miala amin'ny fahotana; mivavaha eo anoloan'ny tavany, ary ampahavitsio ny ratsy natao.<br />Miverena amin'ny Avo Indrindra, miala amin'ny tsy fahamarinana, ary ankahalao mafy izay vetaveta.<br />Iza no hidera ny Avo Indrindra, any amin'ny seoly, hisolo ny velona, sy izay nanome voninahitra azy?<br />Ny olona efa maty tsy mahazo midera fa toy ny tsinontsinona izy, fa ny velona sy ny salama no midera ny Tompo.<br />Endrey ny halehiben'ny famindram-pon'ny Tompo! sy ny fangoraham-pony an'izay mibebaka aminy!<br />Fa tsy mety hisy ao amin'ny olombelona avokoa ny zavatra rehetra; tsy mba hoe tsy mety maty ny zanak'olombelona.<br />Inona no mamirapiratra kokoa noho ny masoandro? Ary mihamaizina anefa izy. Toy izany ny ratsy fanahy, mihevitra ny nofo aman-dra.<br />Ny masoandro, mamangy ny tafiky ny kintana eny an-danitra ambony, fa ny olombelona dia vovoka sy lavenona ihany avokoa.<br /></p><h3>Salamo</h3><em>32(31),1-2.5.6.7.</em><p>Nataon'i Davida. Fisaintsainana masina. Sambatra izay voaesotra ny helony, sy voavela ny fahotany.<br />Sambatra ny olona tsy tánan'ny Tompo heloka, izay tsy misy fitaka ny fanahiny.<br />Nambarako taminao ny fahotako, tsy mba nafeniko ny heloko. Hoy aho: Hiaiky ny fahadisoako amin'ny Tompo aho, dia navelanao kosa ny heloky ny fahotako. - Selá.<br />Ka aoka hivavaka aminao ny olona tia vavaka rehetra, amin'ny fotoana mety. Marina, fa amin'ny fahatondrahan'ny rano be, dia tsy hahatratra azy izany.<br />Hianao no fialofako; hiaro ahy amin'ny fahoriana hianao, hodidininao hiram-pamonjena aho. - Selá.</p><h3>Evanjely Masin'i Jesoa Kristy nosoratan'i Md. Marka</h3><em>10,17-27.</em><p>Nony nivoaka handeha izy, dia nisy lehilahy anankiray nidodododo nandohalika teo anatrehany ka nanontany azy hoe: Ry Mpampianatra tsara ô, inona no hataoko hahazoako ny fiainana mandrakizay?<br />Ary hoy Jesoa taminy: Nahoana no ataonao hoe tsara aho? Tsy misy tsara afa-tsy Andriamanitra irery.<br />Fantatrao ny didy hoe: Aza mijangajanga; aza mamono olona; aza mangalatra; aza mety ho vavolombelona tsy marina; aza manambaka; manajá ny rainao aman-dreninao.<br />Dia hoy ny navaliny azy: Mpampianatra ô, hatry ny fony kely aho no efa nitandrina izany rehetra izany.<br />Ary nijery azy Jesoa, dia tia azy ka nanao taminy hoe: Zavatra iray loha no tsy ampy aminao: mandehana, amidio ny fanananao rehetra ka omeo ny mahantra, dia hanan-drakitra any an-danitra hianao, ary rahefa izany dia avia hanaraka ahy.<br />Nampahory azy izany teny izany fa nanan-karena be izy, ka niala tamin'alahelo.<br />Ary nijerijery manodidina Jesoa ka nanao tamin'ny mpianany hoe: Akory ny hasarotry ny hidiran'ny mpanan-karena amin'ny fanjakan'Andriamanitra!<br />Nony gaga tamin'izany teniny izany ny mpianany, dia hoy indray Jesoa taminy: Sarotra, anaka, ny hidiran'izay miankina amin'ny harena amin'ny fanjakan'Andriamanitra.<br />Moramora kokoa ny hidiran'ny rameva amin'ny vody fanjaitra noho ny hidiran'ny mpanan-karena amin'ny fanjakan'Andriamanitra.<br />Vao mainka gaga izy ireo ka nifampilaza hoe: Iza ary no mety ho voavonjy?<br />Fa nojeren'i Jesoa izy ka nilazany hoe: Amin'ny olombelona zava-tsy vitany izany; tsy mba toy izany amin'Andriamanitra, satria mahavita ny zavatra rehetra Andriamanitra.</p>"
		},
		{
			"id": "30",
			"imagen": "Talata 30 Mey",
			"contenido": "<h3>Talata Fahavalo tsotra Mandavan-taona</h3><h3>Bokin'ny Eklesiastika</h3><em>35,1-15.</em><p>Ny mitandrina ny lalána, dia manao fanatitra maro<br />ary ny miraikitra amin'ny didy, dia manolotra sorom-pihavanana.<br />Ny misaotra dia manao fanatitra lafarina tsara indrindra;<br />ary ny manao famindram-po, dia manatitra sorona fiderana.<br />Ny ankasitrahan'ny Tompo, dia ny manalavitra ny ratsy; ny mahazo famelan-keloka aminy, dia ny mandositra ny tsy marina.<br />Kanefa aza miseho foan-tánana eo anatrehan'ny Tompo hianao,<br />fa noho ny didy no tsy maintsy hanaovana ireny fanatitra ireny.<br />Manatavy ny otely ny fanatitra marina; ary miakatra eo anatrehan'ny Tompo ny fofony manitra.<br />Mahafinaritra ny soron'ny olo-marina; ary tsy ho very tadidy ny fahatsiarovana an'izany.<br />Manomeza voninahitra ny Tompo, amin'ny fo mahafoy be; ary aza anesorana akory ny voaloham-bokatry ny tananao.<br />Amin'ny fanatitra rehetra, aoka ho mirana endrika hianao, ary atokany amim-piravoravoana ny fahafolon-karenao.<br />Manomeza voninahitra ny Avo Indrindra araka izay nomeny anao, amin'ny fo mahafoy be, araka izay azon'ny tananao.<br />Fa manome valy ny Tompo, ka hamerina impito hoatry ny nataonao.<br />Aza mitady hanangoly azy amin'ny fanatitra, fa tsy horaisiny akory izany,<br />ary aza miantehitra amin'izay fanatitra tsy marina; fa mpitsara ny Tompo, ary tsy mijery izay filaharam-piambonian'ny olona akory izy.</p><h3>Salamo</h3><em>50(49),5-6.7-8.14.23.</em><p>Anangony izay miraiki-po amiko aho, dia ireo nanao fanekena amiko, amin'ny sorona.<br />Ary mitory ny fahamarinany ny lanitra, fa Andriamanitra no ndeha hitsara. - Selá.<br />Mihainoa, ry vahoakako, fa hiteny aho; henoy, ry Israely, fa hananatra aho, Izaho no Elohima, Andriamanitrao.<br />Tsy ny amin'ny soronao no aniniako anao, fa eo anatrehako mandrakariva ny soronao dorana.<br />Ny fisaorana no atero ho sorona ho an'Andriamanitra, ary efao amin'ny Avo indrindra ny voadinao.<br />Izay manatitra ny fisaorana ho sorona no manome voninahitra ahy; ary izay mandamina ny lálany no hanehoako ny famonjen'Andriamanitra.</p><h3>Evanjely Masin'i Jesoa Kristy nosoratan'i Md. Marka</h3><em>10,28-31.</em><p>Ary hoy Piera taminy: Indro izahay efa nahafoy ny zavatra rehetra ka nanaraka anao.<br />Dia hoy ny navalin'i Jesoa azy: Lazaiko marina aminareo fa tsy misy olona mahafoy trano, na rahalahy, na anabavy, na ray, na reny, na zanaka, na tany noho ny fitiavany ahy sy ny Evanjely,<br />ka tsy hahazo zato heny ankehitriny amin'ity fiainana ity, dia trano, rahalahy, anabavy, reny, zanaka, tany, na dia ao anatin'ny fanenjehana aza, ary ny fiainana mandrakizay any amin'ny ho avy.<br />Fa maro amin'izay farany no ho voalohany, ary amin'izay voalohany no ho farany.</p>"
		},
		{
			"id": "31",
			"imagen": "Alarobia 31 Mey",
			"contenido": "<h3>Fetin'ny Famangian'i Maria</h3><h3>Bokin'i Sofonia</h3><em>3,14-18a.</em><p>Mihobia, ry zanakavavin'i Siona! manaova feo firavoravoana, ry Israely! Mifalia sy mireharehá amin'ny fonao rehetra, ry zanakavavin'i Jerosalema.<br />Fa ny fitsarana nanameloka anao nesorin'ny Tompo, ny fahavalonao nentiny mihodivitra anao. Iaveh, Mpanjakan'Israely, no eo aminao, ka tsy hahita loza intsony hianao.<br />Amin'izany andro izany, izao no holazaina amin'i Jerosalema: Aza matahotra, ry Siona, ary aza miraviravy tánana!<br />Iaveh, Andriamanitrao no eo aminao, mpamonjy mahery! Ary izy haneho ny hafaliany lehibe noho ny aminao; hangina izy amin'ny fitiavany; noho ny aminao dia hisebiseby amin'ny hobin-kafaliana.<br />Hovoriko ireo latsaka am-pahoriana, tsy mahita fety lehibe hankalazaina; satria isan'ny anao ireny, itambesaran'ny latsa.</p><h3>Bokin'Izaia</h3><em>12,2-3.4bcd.5-6.</em><p>Inty ny Andriamanitry ny fahafahako; matoky aho, fa tsy manan-tahotra; fa ny heriko sy fiderako, dia Iaveh, Iaveh, izy no famonjena ahy teo.<br />Hanovo rano an-kafaliana hianareo amin'ny loharanom-pamonjena, ary izao no holazainareo amin'izany andro izany:<br />Miderá an'ny Tompo, miantsoa ny anarany; torio amin'ny firenena ny asany lehibe, ataovy antso avo, fa tafasandratra ny anarany.<br />Miderá an'ny Tompo, miantsoa ny anarany; torio amin'ny firenena ny asany lehibe, ataovy antso avo, fa tafasandratra ny anarany.<br />Miderá an'ny Tompo, miantsoa ny anarany; torio amin'ny firenena ny asany lehibe, ataovy antso avo, fa tafasandratra ny anarany.<br />Mihirá ho an'ny Tompo fa nanao zava-mahagaga izy; ka aoka ho fantatra any amin'ny tany rehetra izany!<br />Miantsoa mafy, manaova firavoravoana, ry vehivavy mponina any Siona, fa lehibe eo afovoanao, Ilay Masin'Israely!</p><h3>Evanjely Masin'i Jesoa Kristy nosoratan'i Md. Lioka</h3><em>1,39-56.</em><p>Niainga Maria tamin'izany andro izany, ka nandeha haingana ho any amin'ny tany be tendrombohitra, ho any an-tanána anankiray any Jodá,<br />ary niditra tao an-tranon'i Zakaria ka niarahaba an'i Elizabeta.<br />Nony vao ren'i Elizabeta ny fiarahaban'i Maria azy, dia nientana ny zaza tao an-kibony, ary feno ny Fanahy Masina Elizabeta,<br />ka nanandra-peo niantso mafy hoe: Nosoavina noho ny vehivavy rehetra hianao, ary nosoavina ny hateraky ny kibonao.<br />Ary avy aiza amiko izao no mba vangian'ny renin'ny Tompoko aho?<br />Fa indro raha vao ren'ny sofiko ny feonao niarahaba ahy, dia nientan-kafaliana ny zaza tao an-kiboko.<br />Ary sambatra ilay nino fa ho tanteraka izay nampilazain'ny Tompo taminy!<br />Ary hoy Maria: Mankalaza ny Tompo ny fanahiko,<br />ary faly sy ravo amin'Andriamanitra Mpamonjy ahy ny foko,<br />fa notsinjoviny ny fiambanian'ny ankizivaviny. Fa indro, hatramin'izao, dia hataon'ny taranaka rehetra hoe, sambatra aho,<br />satria efa nanao zavatra lehibe tamiko ilay Mahefa. Ary masina ny anarany,<br />sady amin'izay matahotra azy hatramin'ny taranaka fara mandimby ny famindram-pony.<br />Nahefa asa mahery tamin'ny sandriny izy: dia nampihahafiny izay niavonavona tamin'ny fisainan'ny fony;<br />naongany hiala tamin'ny fiketrahany ny mpanapaka, fa ny ambany kosa nasandrany;<br />ary ny noana novokisany soa, fa ny mpanan-karena kosa, dia nampodiny mitondra tánam-polo.<br />Niahy an'Israely mpanompony izy, fa tsy hadinony ny famindram-pony<br />tamin'i Abrahama sy ny taranany mandrakizay, araka ny efa voalazany tamin'ny razantsika.<br />Nitoetra tokony ho telo volana tao amin'i Elizabeta Maria vao nody tany an-tranony.</p>"
		}
	]
}
