{
  "data": [
  {
  "id": "1",
  "imagen": "Domenica 1 Marzo",
  "contenido": "<hr/><h3>B. Giovanna Maria Bonomo (badessa (1606-1670))</h3><p>Beata Giovanna Maria BonomoBadessa dell' Ordine di S. Benedetto Giovanna, al secolo Maria, Bonomo nasce ad Asiago (VI) il 15 agosto 1606, da Giovanni, ricco mercante, la cui famiglia aveva possedimenti non solo ad Asiago ma anche nei paesi vicini, e da Virginia della nobile famiglia dei Ceschi di Borgo Valsugana. Aveva appena dieci mesi quando, si racconta, ricevette improvvisamente dal Cielo l'uso della parola per distogliere suo padre da una cattiva azione. A cinque anni aveva già penetrato, per ispirazione divina, il mistero della presenza eucaristica. Ancora bambina imparò benissimo il latino senza l'aiuto di professori o di ripetitori. Maria aveva appena sei anni quando la madre morì, nel 1612, e nel 1615 il padre, non potendo attendere degnamente alla sua educazione, la condusse a Trento nel monastero di Santa Chiara, guidato dalle Clarisse che provvidero a impartirle un'educazione secondo i costumi dell'epoca, basata su religione, letteratura, musica, lavori di ricamo e danze. A soli nove anni, cioè a un'età eccezionale per quei tempi, venne ammessa alla prima Comunione. In quell’occasione, Maria pronunziò un voto di verginità al quale si mantenne fedele per tutto il resto della sua vita.  A dodici anni scrisse al padre la sua intenzione di farsi monaca Clarissa e di rimanere a Trento. Giovanni Bonomo dapprima ostacolò in ogni modo la vocazione della figlia, facendola rientrare ad Asiago per avviarla alla vita matrimoniale, ma alla fine acconsentì al desiderio della figlia riservandosi tuttavia di scegliere personalmente l'ordine ed il monastero.Nella chiesa di Santa Chiara a Trento fu novizia e la domenica accompagnava la messa col suono del violino, attirando nelle chiesetta, fuori le mura, numerose persone. Finalmente, a quindici anni, il 21 giugno 1621, Maria entrò nel monastero benedettino di San Girolamo a Bassano. Le fu imposto il nome di Giovanna Maria e l'8 settembre 1622 fece la professione dei voti di povertà, castità e obbedienza. Cominciò allora il cammino verso la perfezione seguendo le tre vie tradizionali: purificativa, illuminativa e sensitiva. La sua vita era costellata da visioni celesti e per circa sette anni ebbe “molte grazie” e poté godere di gioie celestiali, soprattutto nelle sue frequenti esperienze mistiche, che diventavano più intense quando riceveva la Comunione.Il privilegio di giungere al culmine dell'esperienza divina, al dialogo con il Salvatore, comportò anche la prova di grandi tribolazioni nel corpo e nello spirito.  A vent’anni, durante una delle solite estasi, Gesù le pose al dito l'anello dello sposalizio mistico, da allora per alcuni anni, dal pomeriggio del giovedì fino alla sera del venerdì o la mattina del sabato, riviveva in estasi tutti i momenti e tutti i dolori della Passione di Cristo. Ricevette anche le stigmate! Questi fenomeni da un lato la riempivano di gioia, ma dall'altro l'angustiavano, perché la facevano apparire agli occhi degli altri “ciò che non è” come diceva lei stessa. Pregò intensamente finché le fu concessa la grazia che scomparissero le stigmate e che le estasi accadessero soltanto di notte, permettendole così di condurre una vita normale nel monastero. Ebbe anche il dono della bilocazione. La fama di santità che si diffondeva, le suscitò la contrarietà di alcune consorelle, del confessore e della Curia di Vicenza che per sette anni le proibì di recarsi in parlatorio e di scrivere lettere. Perfino il confessore la considerava “pazza” e arrivò al punto di proibirle la Comunione finché un giorno la Sacra Particola le fu portata da un Angelo. In quel periodo fu anche colpita da malattie fisiche: febbri periodiche e poi continue, sciatica, ecc. La situazione cambiò nell'ultimo ventennio della sua vita. Le fu permesso di riprendere la corrispondenza e fu anche eletta badessa nel giugno del 1652. Il 1° agosto 1655 fu eletta priora fino al 1664, quando fu eletta nuovamente badessa. Insegnò alle monache che la santità non consiste nel fare cose grandi, ma nel compiere perfettamente le cose semplici e comuni. Molti, anche nobili, ricorsero a lei per consigli e molti bisognosi godevano della sua grande carità, virtù che, insieme all'umiltà e all'eroica pazienza, furono le caratteristiche della sua vita. Giovanna Maria, colma di meriti ma anche carica di dolori, si spegne a Bassano il 1° marzo 1670.Le spoglie mortali riposano tuttora in un’urna marmorea nello stesso monastero che aveva conosciuto le sue virtù. Il centro della spiritualità di Giovanna Maria Bonomo, iniziata alla scuola francescana e portata a compimento in quella benedettina, ma con influssi carmelitani e ignaziani, è imperniata sulla figura del Cristo, lo Sposo mistico, contemplato nelle fasi più salienti della sua vita terrena, come si può anche ricavare dai suoi scritti, tra cui primeggiano \"Meditazioni sulla passione di nostro Signore Gesù Cristo\" e le numerose lettere rimaste. Molte guarigioni prodigiose furono attribuite alla sua intercessione tanto che nel 1699 fu introdotto il processo di beatificazione che si concluse il 9 giugno 1783 quando fu solennemente beatificata da Pp Pio VI (Giovanni Angelo Braschi, 1775-1799) con grande gioia della popolazione di tutto il Veneto e in particolare di Bassano ed Asiago che l'acclamarono patrona.L'ultimo prodigio si verificò nella sua patria natale durante la prima guerra mondiale, quando, nonostante i furiosi bombardamenti che distrussero tutta Asiago, la statua, a lei dedicata nel 1908 davanti alla sua casa natale, rimase inspiegabilmente intatta. Significato del nome Giovanna : \"il Signore è benefico, dono del Signore\" (ebraico).</p><hr/><h3>S. Felice III (Papa (48°) dal 483 al 492)</h3><p>San Felice III, Papa Felice III dovrebbe chiamarsi Felice II, perché il precedente pontefice con questo nome (355-365) fu, in realtà, un antipapa imposto dall’imperatore Costanzo II e, come si sa, gli antipapa non vengono considerati nella cronologia numerica dei papi, ma questo antipapa Felice II fu un martire e la Chiesa lo commemora comunque il 29 luglio come santo, per questo motivo il successore pontefice con il nome Felice è diventato III anche se in effetti sarebbe II. Felice III era di Roma e il suo prenome era Coelius; si era nel tempo in cui il celibato per gli ecclesiastici non era stato ancora reso obbligatorio, si cominciò a disciplinarlo con Pp (san) Siricio (384-399) e perciò non bisogna meravigliarsi se era figlio di un prete di nome Felice; anzi Coelius era sposato ed aveva avuto tre figli, morti poi durante il suo pontificato (483-492), uno di loro fu padre del futuro Pp S. Gregorio Magno (590-604). Felice III, succedendo a Pp (san) Simplicio (468-483) venne eletto nel marzo del 483 e dovette occuparsi subito e soprattutto dello scisma che susciterà il patriarca di Costantinopoli Acacio († 489). Si era al tempo dell’eresia monofisita (eresia cristologica del V secolo, che sosteneva l’esistenza in Cristo di una sola natura) e al nuovo papa giunse la notizia della pubblicazione dell’\"Enotico\", da parte dell’imperatore d’Oriente Zenone, (l’Enotico era una formula promulgata appunto dall’imperatore nel 482 dietro suggerimento di Acacio, per porre fine alle controversie tra cattolici e monofisiti e ristabilire l’unità religiosa, ma come spesso accade non soddisfece nessuno). Inoltre il Pp fu informato dei sotterfugi imperiali per negare la sede vescovile di Alessandria al vescovo cattolico Giovanni Talaia, per concederla al monofisita Pietro Mongo. Allora Pp Felice III inviò in Oriente una delegazione, composta da due vescovi, Vitale e Miseno, e il ‘defensor’ romano Felice, perché portassero le sue lettere ed argomentazioni all’imperatore e al patriarca Acacio, invitando quest’ultimo a dare spiegazioni sul suo comportamento contro Giovanni Talaia. Ma i Legati pontifici si lasciarono invece corrompere, anzi furono presenti alla solenne celebrazione in cui il patriarca Acacio consacrò Pietro Mongo come vescovo di Alessandria.Il papa fu informato di ciò dai monaci Acemeti (Comunità di monaci bizantini fondati all’inizio del V secolo da S. Alessandro l’Acemeta, sulla riva asiatica del Bosforo; il loro nome significava “quelli che non dormono” per la continua preghiera fatta a turno giorno e notte) e al ritorno della sua delegazione si mostrò sdegnato e convocò un Concilio di 77 vescovi e il 28 luglio 484 scomunicò Acacio e lo depose dalla carica, perché non si era presentato a dare conto del suo operato. Questa sentenza fu portata poi in Oriente dal ‘defensor’ Tuto, il quale non potendola pubblicare in alcun modo, con l’aiuto dei monaci, fedeli a Roma, attaccò il documento al pallio patriarcale di Acacio, mentre celebrava con solennità in S. Sofia. La reazione di Acacio fu che cancellò il nome del papa dai dittici (forma di registro con tavolette, poggiato sull’altare contenente i nomi dei vescovi e benefattori) e castigò i monaci, mentre ancora una volta, Tuto come i precedenti, si fece corrompere dai doni bizantini e così rientrato a Roma, fu a sua volta scomunicato dal papa nel 485. La lotta che vide contrapposte le Chiese d’Oriente ed Occidente durò 35 anni, e che portò tante divisioni anche nei secoli successivi per altre eresie e scismi, continuò perché Felice III impose al clero e fedeli di Costantinopoli ed Alessandria di disconoscere come loro vescovi Acacio e Pietro Mongo.  Fu impegnato a sostenere inoltre i vescovi dell’Africa, aggrediti dalle invasioni dei Vandali; approvò il Concilio africano del 467 ed emanò norme per ammettere alla Chiesa Cattolica tutti quelli che erano stati battezzati dagli eretici. Felice III morì il 1° marzo 492 e fu sepolto nella Basilica di S. Paolo a Roma, perché lì vi era la tomba di famiglia.</p><hr/><h3>B. Cristoforo da Milano (sacerdote O.P. (1410-1484))</h3><p>Beato Cristoforo da Milano Sacerdote O.P. (1410-1484)C ristoforo nasce a Milano verso il 1410 e abbracciò l'Ordine nel convento di Sant'Eustorgio. Fu maestro dei novizi a Mantova (1446); in seguito si dedicò alla predicazione percorrendo quasi tutta l'Italia, spingendosi fino a Marsiglia. Nel 1460 fondò a Taggia il convento di Santa Maria Madre delle Misericordie, ove, con l'esempio della vita, le parole e gli scritti, formò i suoi religiosi al fedele servizio di Dio secondo lo spirito dell'Ordine. Nello stesso convento ricevette il premio del suo servizio nel mese di marzo 1484, dopo aver dovuto interrompere per malattia la predicazione quaresimale. Sepolto nella chiesa conventuale, vi è tuttora venerato, all'ombra delle aggraziate volte rinascimentali e sotto il dolce sorriso delle Madonne del Brea.Il Beato Pio IX (Giovanni Maria Mastai Ferretti, 1846-1878) ne confermò il culto il 3 aprile 1875.</p>"
  },
  {
  "id": "2",
  "imagen": "Lunedì 2 Marzo",
  "contenido": "<hr/><h3>S. Agnese di Boemia (principessa, badessa (1211-1282))</h3><p>Sant’Agnese di BoemiaPrincipessa, badessa Agnese, figlia del re di Boemia (ora repubblica Ceca) Otakar I e della sorella di Andrea II re d'Ungheria, Costanza, nasce a Praga nel 1211.  All'età di tre anni fu affidata alle cure della duchessa di Slesia (la futura S. Edvige) che l'accolse nel monastero delle monache cistercensi di Trzebnica. Ritornò a Praga tre anni dopo e fu affidata alle monache premonstratensi (Canoniche bianche) di Doksany per la sua istruzione.  Nel 1220, promessa sposa di Enrico VII figlio dell'imperatore Federico II, fu condotta a Vienna presso la corte del duca d'Austria, dove visse fino al 1225 mantenendosi sempre fedele ai principi e ai doveri della vita cristiana. Rotto il patto di fidanzamento, ritornò in patria dedicandosi ad una più intensa vita di preghiere e di opere caritative quindi, dopo matura riflessione, decise di consacrare a Dio la sua verginità. Pervennero alla corte di Praga altre proposte nuziali per Agnese: quella del re d'Inghilterra Enrico III, che svanì, e quella di Federico II presentata prima al re Otakar nel 1228 e una seconda volta al re Venceslao nel 1231. Il Pontefice Gregorio IX (Ugolino dei Conti di Segni, 1227-1241), al quale Agnese aveva chiesto protezione, intervenne per riconoscere il proposito di verginità della fanciulla e allora essa acquistò per sempre la libertà e la felicità di consacrarsi a Dio.  Dai Frati Minori, predicatori itineranti che giungevano in Boemia, venne a conoscere la vita spirituale che conduceva in Assisi la vergine Chiara, secondo lo spirito di (San) Francesco. Ne rimase affascinata e decise di seguirne l'esempio. Con i propri beni dinastici fondò a Praga, nel bienno 1232/33,il primo convento di Frati Minori e, annesso al convento, un ospedale per i poveri: per la sua gestione, creò una confraternita laicale (detta dei Crocigeri) che ne 1237 venne elevata dal pontefice al rango di ordine religioso.  Nel 1234 fondò un monastero di clarisse sulle rive della Moldava dove Agnese stessa vi si ritirò l'11 giugno (festa della Pentecoste) dello stesso anno. In seguito ne divenne badessa e conservò tale carica fino alla morte che avvenne il 2 marzo 1282 È tradizione che per sua intercessione siano avvenuti numerosi miracoli. Il culto tributato fin dalla morte e lungo i secoli, alla Venerabile Agnese di Boemia, ebbe il riconoscimento apostolico con il Decreto approvato dal  Beato Pio IX (Giovanni Maria Mastai Ferretti, 1846-1878) il 28 novembre 1874.  Il 12 novembre 1989 è stata solennemente canonizzata da San Giovanni Paolo II (Karol Józef Wojtyła, 1978-2005) che nel corso dell'Omelia disse : « 3. La beata Agnese di Boemia, pur essendo vissuta in un periodo tanto lontano dal nostro, rimane anche oggi un fulgido esempio di fede cristiana e di carità eroica, che invita alla riflessione ed alla imitazione. Ben si addicono alla sua vita ed alla sua spiritualità le parole della prima lettera di Pietro: “Siate moderati e sobri, per dedicarvi alla preghiera”. Così scriveva il capo degli apostoli ai cristiani del suo tempo; e soggiungeva: “Soprattutto conservate tra voi una grande carità...Praticate l’ospitalità gli uni verso gli altri, senza mormorare” (1 Pt 4, 7-9). Proprio questo è stato il programma di vita di sant’Agnese: fin dalla più tenera età ella orientò la propria esistenza alla ricerca dei beni celesti. Rifiutate alcune proposte di matrimonio, decise di dedicarsi totalmente a Dio, perché nella sua vita egli venisse glorificato per mezzo di Gesù Cristo (cf. 1 Pt 4, 11). Essendo venuta a conoscere dai Frati Minori, allora giunti a Praga, l’esperienza spirituale di Chiara di Assisi, volle seguirne l’esempio di francescana povertà: con i propri beni dinastici fondò a Praga l’ospedale di san Francesco e un monastero per le “Sorelle Povere” o “Damianite”, dove lei stessa fece il suo ingresso il giorno di Pentecoste del 1234, professando i voti solenni di castità, povertà e obbedienza. Sono rimaste famose le lettere che santa Chiara d’Assisi le indirizzò per esortarla a proseguire nel cammino intrapreso. Sorse così un’amicizia spirituale, che durò per quasi vent’anni, senza che le due sante donne si incontrassero mai.  4. “Praticate l’ospitalità gli uni verso gli altri, senza mormorare” (1 Pt 4, 9). Fu la norma a cui santa Agnese ispirò costantemente la propria azione, accettando sempre con piena fiducia gli avvenimenti che la Provvidenza permetteva, nella certezza che tutto passa, ma la Verità rimane in eterno! È, questo, l’insegnamento che la nuova santa dona anche a voi, cari suoi connazionali, e dona a tutti. La storia umana è in continuo movimento; i tempi cambiano con le varie generazioni e con le scoperte scientifiche; nuove tecniche ma anche nuovi affanni si affacciano all’orizzonte dell’umanità, sempre in cammino: ma la verità di Cristo, che illumina e salva, perdura nel mutare degli eventi. Tutto ciò che avviene sulla terra è voluto o permesso dall’Altissimo perché gli uomini sentano la sete o la nostalgia della Verità, tendano ad essa, la ricerchino e la raggiungano! “Ciascuno viva secondo la grazia ricevuta, mettendola a servizio degli altri”, così scriveva ancora san Pietro, e concludeva: “Chi esercita un ufficio, lo compia con l’energia ricevuta da Dio, perché in tutto venga glorificato Dio per mezzo di Gesù Cristo” (1 Pt 4, 10-11). Nella sua lunga vita, travagliata anche da malattie e sofferenze, sant’Agnese ha davvero compiuto con energia il suo servizio di carità, per amore di Dio, contemplando come in uno specchio Gesù Cristo, come le aveva suggerito santa Chiara: “In questo specchio rifulgono la beata povertà, la santa umiltà e l’ineffabile carità” (Lettera IV: “Fonti Francescane”, ed. 1986, n. 2903). E così Agnese di Boemia, che oggi abbiamo la gioia di invocare “Santa”, pur vissuta in secoli tanto lontani da noi, ha avuto un notevole ruolo nello sviluppo civile e culturale della sua Nazione e resta nostra contemporanea per la sua fede cristiana e per la sua carità: è esempio di coraggio ed è aiuto spirituale per le giovani che generosamente si consacrano alla vita religiosa; è ideale di santità per tutti coloro che seguono Cristo; è stimolo alla carità, esercitata con totale dedizione verso tutti, superando ogni barriera di razza, di popolo e di mentalità; è celeste protettrice del nostro faticoso cammino quotidiano. A lei possiamo dunque rivolgerci con grande fiducia e speranza. »Significato del nome Agnese : \"pura, casta\" (greco).</p><hr/><h3>S. Ángela de La Cruz (vergine e fondatrice (1846-1932))</h3><p>S. Angela della CroceVergine, fondatrice :Sorelle della Compagnia della Croce(Las Hermanas de la Compañía de la Cruz) Angela della Croce (Ángela de la Cruz) nasce a Siviglia il 30 gennaio 1846 in una famiglia povera. I suoi genitori, Francisco Guerrero e Josefa González, ebbero 14 figli di cui, però, solo 6 raggiunsero la maggiore età. Era molto piccola allorché dovette abbandonare la scuola per aiutare la famiglia.Trovato lavoro presso un calzaturificio, la sua pietà non comune fu rilevata dalla maestra del laboratorio, che ne informò il padre Torres Padilla, noto a Siviglia per la fama di santo e di formatore di santi. Le sue aspirazioni furono orientate verso l’apostolato. Ma prima pensava di essere chiamata da Dio ad una vita di perfezione tra le Carmelitane scalze di Siviglia, dove non fu accettata a motivo della gracilità della sua salute. Compì più tardi un altro tentativo presso le suore di vita attiva, le Figlie della Carità, dove fece anche il noviziato e vestì l’abito religioso: però ancora una volta la cagionevole salute la costrinse a lasciare il convento. Decise allora di vivere come suora fuori del convento. Nel 1871, con un atto privato promise al Signore di vivere secondo i consigli evangelici. Nella sua esperienza di preghiera vide una croce vuota davanti a quella di Cristo crocifisso e ricevette l'ispirazione di immolarsi insieme a Lui per la salvezza delle anime.  Padre Torres, nel 1875, chiese ad Angela di lasciare il laboratorio di pantofole per dedicarsi totalmente a pensare, con alcune compagne che  si erano unite a lei, a stendere una regola e a trovare una casa per una vera e propria comunità. Il 2 agosto 1875 ebbe inizio l'Istituto delle Sorelle della Compagnia della Croce (Las Hermanas de la Compañía de la Cruz) che si sarebbe distinto per il servizio a Dio nei fratelli più poveri. \"Farsi povero con il povero per portarlo a Cristo\": questo motto informò la sua vita e costituisce il fondamento della spiritualità e della missione della Compagnia della Croce, che venne eretta in congregazione di diritto diocesano, con decreto dell'arcivescovo di Siviglia, il 3 aprile 1876. La congregazione ottenne il pontificio decreto di lode il 10 dicembre 1898; il 25 giugno 1904 venne approvata definitivamente dalla Santa Sede (le sue costituzioni il 14 luglio 1908). Durante l’epidemia del 1876, Angela, insieme con le consorelle, diede prova di eroismo.  La sua dedizione per i poveri e gli ammalati non conobbe confini né misura. Dalla sapienza della Croce attinse quella forza che le permise di testimoniare Cristo fino ai più alti gradi della perfezione.  Ammirata da tutti e chiamata dal popolo \"madre dei poveri\", disprezzando ogni gloria umana e ricercando la più completa umiliazione, si addormentò nel Signore, nella città dove era nata, all'età di 86 anni, il 2 marzo 1932. Tutta Siviglia la pianse. Suor Ángela de la Cruz fu prima beatificata a Siviglia il 5 novembre 1982 (Beatificazione di Suor Angela della Croce ) e poi canonizzata, dallo stesso Papa, San Giovanni Paolo II (Karol Józef Wojtyła, 1978-2005), il 4 maggio 2003 (Plaza Colón, Madrid). Se vogliamo capire perché la Chiesa la dichiara santa, dobbiamo tenere in mente che prima di arrivare a questo trionfo Suor Angela si è crocifissa totalmente con Cristo in una immolazione assoluta della propria intelligenza, della propria volontà e di tutto il suo essere. Ha assaporato l’abbandono totale di Cristo sulla Croce nella propria carne e, ancor più, nella propria anima, come olocausto di tutta la propria persona in onore della Maestà di Dio.Dà le vertigini affacciarsi alla vita interiore di Suor Angela, secondo quello che si può venire a conoscere dai suoi scritti. Dovette imporsi un compito sovrumano per vincere se stessa, prima di giungere a una identificazione totale con la volontà divina. Siamo in equivoco se pensiamo che i Santi siano di altra natura, diversa dalla nostra: sono creature umane con tendenze alla mediocrità e al peccato come tutti noi. Si sono fatti santi perché hanno generosamente collaborato con la grazia divina per distruggere in se stessi i propri difetti. E questo non in un giorno ma in ogni istante della loro vita: è quello che ha fatto anche Suor Angela della Croce.Il suo Istituto oggi conta 800 suore con 54 case in Spagna, 2 nelle isole Canarie, 2 in Italia (Roma e Reggio Calabria) e 2 in Argentina.</p><hr/><h3>B. Engelmar (Hubert) Unzeitig (sac. e martire (Dachau,1945))</h3><p>Beato Engelmar (Hubert) Unzeitig Sacerdote della Congregazione dei missionari di Mariannhill  e martire ( † Dachau, 2 marzo 1945)Engelmar, al secolo Hubert, Unzeitig nasce il 1° marzo 1911 a Greifendorf, nell’odierna Repubblica Ceca.Da adulto vuole diventare missionario e, perciò, entra in Seminario a 18 anni. Ordinato sacerdote il 15 agosto 1939, a 28 anni, sceglie come motto “Se nessun altro vuole andare, andrò io”. Svolge il ministero in Austria. Appena due anni ed è rinchiuso nel lager. Incurante dei rischi, denuncia dal pulpito il regime nazista e invita i cattolici a restare fedeli a Dio e a resistere alle menzogne del Terzo Reich.Fu arrestato nel 1941 e deportato a Dachau “il più grande monastero del mondo”: il lager che, tra il 1938 e il 1945, aveva visto passare circa 2.579 tra preti, seminaristi e monaci cattolici, insieme a 141 tra pastori protestanti e preti ortodossi. Di questi, 1.034 sono morti nel campo, facendo diventare così Dachau “il più grande cimitero di sacerdoti cattolici del mondo”.Nel campo padre Engelmar Unzeitig si prende cura dei prigionieri, in particolare dei russi: impara la loro lingua e li assiste. Si guadagna la fama di ‘santo’ e di ‘angelo di Dachau’ per come cura i prigionieri ammalati. Nel terribile inverno 1944-45 scoppia il tifo, i prigionieri sono divo­rati dai pidocchi e gli internati vengono decimati dall’epidemia. Mentre le SS e i ‘kapò’ non si presentano nelle baracche, dove i malati sono ammassati, parecchi sacerdoti fanno a gara per entrarvi e così curare, lavare e consolare gli agonizzanti e pregare con e per loro, pur sapendo i rischi mortali ai quali vanno incontro. Anche P. Engelmar va in quelle baracche contaminate, aiuta come può, è contagiato e muore: è il 2 marzo 1945, ha appena compiuto 34 anni. In una lettera scrive: “Qualunque cosa facciamo, qualunque cosa vogliamo, è sempre e solo la grazia che ci guida e ci porta. La grazia di Dio onnipotente ci aiuta a superare ogni ostacolo. L’amore duplica le nostre forze, ci rende fantasiosi, contenti e liberi. Se solo la gente sapesse che cosa Dio ha in serbo per quelli che lo amano”. E ancora: “Anche dietro i più grandi sacrifici e le peggiori sofferenze c’è Dio con il suo amore paterno, che è soddisfatto dalla buona volontà dei suoi figli ai quali dona la felicità”.Engelmar (Hubert) Unzeitig, conosciuto anche come “il Massimiliano Kolbe dei tedeschi” è stato beatificato a Würzburg, in Baviera, il 24 settembre 2016. A presiedere il rito, in rappresentanza di S.S. Francesco (Jorge Mario Bergoglio, 2013-) è stato il cardinale Angelo Amato, prefetto della Congregazione delle Cause dei Santi.</p>"
  },
  {
  "id": "3",
  "imagen": "Martedì 3 Marzo",
  "contenido": "<hr/><h3>S. Teresa Eustochio Verzeri (fondatrice (1801-1852))</h3><p>Santa Teresa Eustochio Verzeri  Vergine, fondatrice dell'Istituto :Figlie del Sacro Cuore di Gesù Teresa Eustochio (al secolo Ignazia) Verzeri nasce il 31 luglio 1801 a Bergamo; è la primogenita dei sette figli di Antonio Verzeri e della contessa Elena Pedrocca-Grumelli. Il fratello Girolamo diventerà Vescovo di Brescia.  Nella più tenera età Teresa impara dalla mamma, donna eminentemente cristiana, a conoscere e ad amare Dio ardentemente. Nel suo cammino spirituale viene seguita dal Canonico Giuseppe Benaglio, Vicario Generale della Diocesi di Bergamo, che già accompagnava la famiglia.  Teresa compie gli studi iniziali in ambito domestico. Intelligente, dotata di spirito aperto, vigilante, retto, viene educata al discernimento, alla ricerca dei valori perenni e alla fedeltà all'azione della grazia. Percorre, nella Grazia, un cammino fatto di spogliamento, di purezza di intenzione, di rettitudine e semplicità che la porta a cercare \"Dio solo\".Interiormente Teresa vive la particolare esperienza mistica \"dell'assenza di Dio\", anticipando qualcosa della vita religiosa dell'uomo di oggi: il peso della solitudine umana davanti al senso inquietante della lontananza da Dio. Nella fede incrollabile, tuttavia, Teresa non smarrisce la confidenza e l'abbandono nel Dio vivente, Padre provvidente e misericordioso, al quale vota in obbedienza la vita, e come in Gesù, il suo grido di solitudine diventa consegna di tutta se stessa per amore. Nell'intento di piacere a Dio e di fare solo la sua volontà, matura la sua vocazione religiosa tra la famiglia e il Monastero Benedettino di Santa Grata, dal quale esce dopo lunga e travagliata ricerca, per fondare a Bergamo, insieme al Canonico Giuseppe Benaglio, l'8 febbraio 1831, l’Istituto delle Figlie del Sacro Cuore di Gesù. Teresa Verzeri vive nella prima metà dell'800, un periodo di grandi trasformazioni nella storia d'Italia e della società di Bergamo, segnata da cambiamenti politici, rivoluzioni, persecuzioni che non risparmiano la Chiesa, attraversata anche dal Giansenismo e dalla crisi dei valori, frutto della Rivoluzione Francese.Nel momento in cui la devozione al Sacro Cuore trova resistenze, ella consegna alle prime Figlie del Sacro Cuore questo testamento, che caratterizza il patrimonio spirituale della loro famiglia religiosa: \"Gesù Cristo, a voi e al vostro Istituto ha fatto il prezioso dono del suo Cuore, perché non da altri impariate la santità, essendo Egli della vera santità la sorgente inesausta\". (Libro dei Doveri, vol. I, p. 484). Teresa vede benissimo le urgenze, coglie i bisogni del suo tempo. Con disponibilità assoluta a qualunque situazione ove la carità lo richiede, anche a quelle più pericolose e gravi, con le sue prime compagne si dedica a diversi servizi apostolici. Nella sua missione rivela le sue doti speciali di maestra di spirito, di apostola e di pedagoga. L'educazione è opera di libertà e di persuasione, nel rispetto dell'individualità: per questo raccomanda di lasciare alle giovani \"una santa libertà sì che operino volentieri e in pieno accordo quello che, oppresse da comando, farebbero come peso e con violenza\"; che la scelta dei mezzi si adatti \"al temperamento all'indole, alle inclinazioni, alle circostanze di ognuna... e sul conoscimento di ciascuna\" si stabilisca il modo con cui trattarla (Libro dei Doveri,vol. I, p. 447 e 349). A 51 anni, dopo una vita di intensa donazione, Teresa Verzeri muore a Brescia il 3 marzo 1852, lasciando all'Istituto e alla Chiesa un patrimonio spirituale che si fonda sulla spiritualità del Cuore di Gesù. Lascia alla Congregazione, già approvata dalla Chiesa e da parte civile, una vasta documentazione - soprattutto nelle Costituzioni, nel Libro dei Doveri e in più di 3.500 lettere - dalla quale è possibile attingere tutta la ricchezza della sua esperienza spirituale e umana. Teresa Verzeri è stata beatificata il 27 ottobre 1946 dal Venerabile Pio XII (Eugenio Pacelli, 1939-1958) e canonizzata il 10 giugno 2001 da San Giovanni Paolo II (Karol Józef Wojtyła, 1978-2005). Le reliquie di Teresa Verzeri sono venerate nella cappella delle Figlie del Sacro Cuore di Gesù, in Bergamo.Il prezioso patrimonio spirituale trasmesso alla Congregazione trova il suo centro nel Cuore di Gesù da cui la Figlia del Sacro Cuore eredita lo spirito di esimia carità che la spinge a farsi \"tutta a tutti\" in un'intima relazione con il Padre e nella sollecitudine amorosa verso ogni essere umano. Animate da questo spirito, le Figlie del Sacro Cuore di Gesù continuano la missione di Teresa in Italia, in Brasile, Argentina e Bolivia, nella Repubblica Centrafricana e nel Camerun, in India e in Albania. Nella contemplazione del Cuore di Cristo ricevono il mandato di andare ad ogni uomo e donna con dedizione che predilige i poveri, aperte ad ogni servizio, sollecite nel promuovere sempre la dignità della persona, ad essere Cuore di Cristo là dove più grande è il bisogno.</p><hr/><h3>S. Katharine Mary Drexel (vergine e fondatrice (1858-1955))</h3><p>Santa Katharine Mary Drexel Vergine e fondatrice della Congregazione: ‘Suore del SS.mo Sacramento’ Katharine Mary Drexel, nasce il 26 novembre 1858 a Philadelphia, Pennsylvania, negli Stati Uniti d'America. Suo padre è il ricco banchiere Francis Antony Drexel. Sua madre, Hannah, muore poche settimane dopo che lei è nata. Con la sorella maggiore Elisabetta viene allora affidata ad una zia, ma nel 1860 torna a casa, perché suo padre si risposa con Emma Bouvier (del casato di Jacqueline, moglie del presidente J.F. Kennedy) dalla quale avrà una terza figlia, Luisa. Emma sa essere ottima madre per tutte e tre. E per altri ancora. In questa famiglia profondamente cattolica, fede e opere camminano insieme, ed Emma coinvolgerà via via le tre figlie nel soccorso generoso e puntuale alla gente più abbandonata di Filadelfia.Durante un viaggio della famiglia nell'ovest degli Stati Uniti, Katharine, da giovane donna, notò lo stato abietto e degradante dei nativi americani. Fu questa un'esperienza che risvegliò il desiderio di fare qualcosa di specifico per alleviare la loro condizione. Segnò questo il principio di un impegno personale e finanziario di tutta una vita a sostegno di numerose missioni e missionari negli Stati Uniti. La prima scuola da lei fondata fu quella di Santa Caterina, in Santa Fé, New Mexico (1887) per gli Indiani. In seguito, durante un'udienza a Roma, con papa Leone XIII (Vincenzo Gioacchino Pecci, 1878-1903), al quale Katharine chiedeva missionari per alcune missioni, da lei finanziate, tra gli Indiani, con sua sorpresa il Papa suggerì che diventasse missionaria lei stessa. Dopo essersi consultata con il suo direttore spirituale, il Vescovo James O'Connor, prese la decisione di donarsi totalmente a Dio, insieme con la sua eredità, attraverso un impegno di servizio a favore degli Indiani e degli Afro-Americani. La sua ricchezza diventava ora la povertà di spirito che fu per lei una realtà vissuta costantemente in una vita in cui per il suo sostentamento c'era il minimo necessario. Il 12 febbraio 1891, fece la prima professione religiosa, fondando le ‘Suore del Santissimo Sacramento’, il cui scopo doveva essere quello di diffondere il messaggio evangelico e la vita eucaristica in mezzo agli Indiani ed Afro-Americani. Donna d'intensa preghiera, Katharine trovò sempre nell'Eucaristia la sorgente del suo amore per i poveri e gli oppressi e l'ansia di combattere gli effetti del razzismo. Conscia del fatto che molti degli Afro-Americani erano ben lungi dall'essere liberi, vivendo essi ancora in condizioni inferiori al normale, o come mezzadri o come domestici insufficientemente retribuiti; consapevole pure che a loro venivano negati sia l'istruzione che i diritti costituzionali di cui altri godevano; mossa da una profonda compassione, sentì l'urgenza e il bisogno di prodigarsi affinché negli Stati Uniti si cambiassero la mentalità e gli atteggiamenti razziali. Le piantagioni erano a quel tempo un'istituzione sociale senza sbocco, per cui gli Afro-Americani continuavano ad essere vittime di oppressione. Questo fatto costituiva come una profonda pena per il senso di giustizia di Katharine. La necessità di offrire alla gente di colore un'istruzione di qualità assumeva per lei un'importanza sempre più grande, per cui parlò di questo urgente bisogno con altre persone che condividevano la sua preoccupazione circa l'ineguaglianza esistente per gli Afro-Americani: nelle città era per loro impossibile ricevere una buona istruzione, mentre nelle campagne del sud esistevano anche restrizioni legali che impedivano ad essi di ottenere un'educazione di base. La fondazione di scuole e la creazione di buoni corpi insegnanti per tutti, Indiani ed Afro-Americani, attraverso gli Stati Uniti diventò così una priorità assoluta per Katharine e la sua Congregazione. Durante l'intera sua vita aprì, dotandole di insegnanti e finanziandole direttamente, circa 60 scuole e missioni, specialmente nell'ovest e sud-ovest degli Stati Uniti. Ciò che costituì l'apice dei suoi sforzi nel campo dell'educazione, fu l'erezione, nel 1925, della ‘Xavier University’ nella Louisiana, l'unica istituzione d'istruzione superiore negli Stati Uniti destinata prevalentemente ai cattolici di colore. Educazione religiosa, servizio sociale, visite alle famiglie, negli ospedali, nelle prigioni, facevano parte del ministero di Katharine e delle sue consorelle. In maniera molto calma e serena, Katharine armonizzava preghiera e totale dipendenza dalla Divina Provvidenza con un'attività molto marcata. La sua gioiosa incisività in sintonia con lo Spirito Santo, superava barriere e facilitava il suo procedere sulle vie della giustizia sociale. Attraverso la testimonianza profetica di Katharine Drexel, la Chiesa negli Stati Uniti divenne gradualmente consapevole della grave necessità di un apostolato diretto in favore degli Indiani ed Afro-Americani. Essa non esitò mai ad alzare la voce contro l'ingiustizia e prese pubblicamente una chiara posizione ogni qualvolta c'era evidenza di discriminazione razziale. Negli ultimi 18 anni della sua vita, Katharine Drexel fu ridotta da una grave malattia ad uno stato di quasi completa immobilità. Durante questo periodo si diede interamente ad una vita di adorazione di contemplazione così come aveva desiderato sin dalla sua tenera età. Chiuse serenamente e con gioia il suo cammino terreno il 3 marzo 1955. Alle ‘Suore del Santissimo Sacramento’, che continuano oggi il suo apostolato e, in verità, a tutti i popoli, Katharine ha lasciato un quadruplice dinamico retaggio: – il suo amore per l'Eucaristia, il suo spirito di preghiera, e la sua visione dell'unità di tutti i popoli, incentrata nell'Eucaristia; – il suo indomito spirito di coraggiosa iniziativa nell'affrontare le ingiustizie sociali esistenti nei riguardi delle minoranze etniche,  e ciò cento anni prima che tali problemi diventassero di pubblico interesse negli Stati Uniti; – la sua convinzione sull'importanza di offrire a tutti un’istruzione di qualità, e gli sforzi da lei compiuti perché ciò divenisse realtà; – il dono totale di se stessa, della sua eredità e di tutti i suoi beni in un servizio disinteressato per coloro che sono vittime dell'ingiustizia. Katharine Mary Drexel è stata beatificata, a Roma, il 20 novembre 1988 e canonizzata il 1° ottobre 2000 da San Giovanni Paolo II (Karol Józef Wojtyła, 1978-2005).</p><hr/><h3>BB. Liberato Weiss e compagni (O.F.M. e martiri († 1716))</h3><p>Beati Liberat Weiss, Samuele Marzorati, Michele Pio Fasoli Missionari O.F.M. in Etiopia e martiri († 1716)La data di culto nel Martyrologium Romanum è il 03 marzo (dies natalis); l’Ordine e la Chiesa di Milano li commemora il 20 novembre (data beatificazione).S amuele (al secolo Antonio Francesco) Marzorati, nasce a Biumo Inferiore (Varese) il 10 settembre 1670. Membro della provincia francescana di Milano, arrivò come missionario al Cairo il 10 settembre 1701. Dal 1705 al 1711 tentò inutilmente di fondare una missione cristiana nell’Isola di Socotra.La sacra Congregazione di Propaganda Fide lo chiamò il 20 aprile 1711 a far parte di una spedizione missionaria in Etiopia, sotto la guida del prefetto apostolico, il bavarese p. Liberato Weiss (nato a Konnersreuth in Baviera il 4 gennaio 1675) insieme ad un terzo membro, p. Michele Pio Fasoli (nato a Zerbo di Pavia il 3 maggio 1670). Gli altri due membri avevano già inutilmente tentato l’impresa negli anni 1705-1710.Accolti benevolmente dal re Teofilos prima e poi dal suo successore Justos, ebbero però gravi difficoltà a farsi accettare nel loro ruolo di annunciatori dell’evangelo, e furono subito circondati da grande sospetto. In seguito a una rivolta contro il re Justos e al prevalere dei ribelli, furono chiamati in giudizio, processati a Gondar e condannati a morte. Furono lapidati il 3 marzo 1716.Il processo informativo per la loro beatificazione si tenne a Vienna, provincia francescana d’origine del padre guida della spedizione Liberato Weiss, negli anni 1932-1933.Liberat Weiss, Samuele Marzorati e Michele Pio Fasoli sono stati proclamati Beati il 20 novembre 1988 da San Giovanni Paolo II (Karol Józef Wojtyła, 1978-2005).</p>"
  },
  {
  "id": "4",
  "imagen": "Mercoledì 4 Marzo",
  "contenido": "<hr/><h3>S. Casimiro (principe, figlio del re di Polonia (1458-1484))</h3><p>San CasimiroPrincipe polacco Casimiro (lituano: Kazimieras, Polacco: Kazimierz) soprannominato dai suoi compatrioti “uomo di pace”, nasce a Cracovia il 3 ottobre 1458, terzo dei tredici figli di Casimiro IV, re di Polonia, e di Elisabetta d’Austria, figlia dell’imperatore Alberto II. Il matrimonio tra i due, rivelatasi un’unione felice oltre che fertile, era stato combinato con l’aiuto di Jan Długosz, storiografo e canonico di Cracovia, religioso schivo ma di grande erudizione e santità. Proprio a lui fu dunque affidata l’educazione di Casimiro quando questi raggiunse l’età di nove anni ed il sacerdote si rivelò un ottimo insegnante. Non ancora quindicenne, in seguito alla richiesta da parte della nobiltà ungherese, il padre inviò Casimiro a guidare un esercitò contro il sovrano ungherese, Mattia Corvino. Quando però Casimiro venne a sapere che Mattia disponeva di truppe ben più numerose delle sue, e si rese conto di essere stato abbandonato sia dalla nobiltà ungherese che dalle proprie truppe in diserzione, accolse favorevolmente il consiglio dei suoi ufficiali ed interruppe la spedizione. Intanto il Pp Sisto IV (Francesco della Rovere, 1471-1484), temendo forse che la guerra rischiasse solo di favorire la causa turca, aveva inoltrato un appello di desistenza al sovrano polacco. Il re, dimostratosi disponibile ad un colloquio di pace, inviò un messaggero al figlio, che però, con sua grande vergogna, scoprì già ritiratosi. Per castigo fu vietato a Casimiro di fare ritorno a Cracovia e venne rinchiuso per tre mesi nel castello di Dobzki. Nonostante le pressioni del padre e le nuove richieste da parte dei nobili magiari, Casimiro non si lasciò mai più persuadere ad abbracciare le armi.Pare che il giovane principe non ambisse a posizioni di governo e preferiva piuttosto attivarsi in favore dei poveri, degli oppressi, dei pellegrini e dei prigionieri. Era solito infatti denunciare, al re suo padre, tutte le ingiustizie nei confronti dei poveri ed ogni loro necessità di cui veniva a conoscenza. Grande gioia provò quando decise di donare tutti i suoi beni ai bisognosi. “Difendeva e abbracciava come sue le cause dei poveri e dei miserabili, per cui dal popolo veniva chiamato difensore dei poveri. E benché fosse figlio del re e nobile per la dignità della nascita, mai si mostrava superiore nel tratto e nella conversazione con qualsiasi persona, per quanto umile e di bassa condizione”(Liturgia delle Ore).  Sempre aveva davanti agli occhi l’immagine di Cristo, che lava i piedi ai discepoli, e le parole: “Se dunque io, il Signore e il Maestro, ho lavato i vostri piedi, anche voi dovete lavarvi i piedi gli uni gli altri” (Gv 13, 14).  La sua vita fu da allora più monastica che principesca, il suo carattere mite ed umile lo spinse ad occuparsi più della Chiesa che della vita di corte. Trascorreva infatti gran parte del suo tempo in chiesa, tra preghiera personale e funzioni liturgiche, spesso dimenticandosi addirittura di mangiare, e di notte tornava a pregare dinnanzi ai portoni chiusi della chiesa. Solitamente gentile con tutti, fu però duro contro gli scismatici: proprio dietro sua insistenza il padre vietò il restauro delle chiese ove essi erano soliti riunirsi.  Grande devoto della Madonna, nella sua bara fu posta una copia del suo inno preferito: “Omni die dic Marie mea laudes anima” (Ogni giorno anima mia canta le lodi di Maria). Nessuno riuscì a convincerlo a convolare a nozze con la promessa sposa, una figlia di (san) Ferdinando III di Castiglia. Egli sosteneva di non conoscere altra salvezza se non in Cristo e profetizzava la sua vicina scomparsa per stare con Lui in eterno.  Casimiro muore infatti di tubercolosi, a soli ventisei anni, il 4 marzo 1484, a Grodno. Le sue spoglie trovarono sepoltura nella cattedrale di Vilnius, odierna capitale lituana, ove ancora oggi sono venerate. Sulla sua tomba si verificarono moltissimi miracoli; l'iter di canonizzazione prese il via nel 1517 quando il vescovo Alberto da Vilnus e Re Sigismondo III inoltrarono la richiesta a Roma. Pp Leone X (Giovanni de' Medici, 1513-1521) incaricò Monsignor Zaccaria Ferreri di recarsi in Polonia per indagare su tale presunta santità. La documentazione inerente a Casimiro essendo stata smarrita, il culto del santo subì un arresto per buona parte del XVI. Fu, dunque, ufficialmente canonizzato solo nel 1602 dal Pp Clemente VIII (Ippolito Aldobrandini, 1592-1605); nel 1621  Pp Paolo V (Camillo Borghese, 1605-1621) estese la sua festa alla Chiesa universale; nel 1636 Pp Urbano VIII (Maffeo Barberini, 1623-1644) proclamò S. Casimiro patrono ufficiale della Lituania.  Il culto di S. Casimiro, lungi da restare relegato nei territori facenti un tempo parte della Confederazione polacco-lituana, si è diffuso in tutta la Cristianità, tanto che la Basilica di S. Lorenzo a Firenze ne conserva alcuni resti inviati a Cosimo III nel 1667 da un vescovo di Vilnius Vasta è l’iconografia di questo santo polacco: celebre è il suo ritratto eseguito da Carlo Dolci e molti altri dipinti lo raffigurano con in mano una pergamena, riportante alcune parole del suo inno mariano prediletto, ed un giglio, simbolo di castità. S. Casimiro è infatti particolarmente invocato contro le tentazioni carnali. Significato del nome Casimiro : \"grande, illustre nel comandare\" (polacco).</p><hr/><h3>S. Giovanni Antonio Farina (vescovo e fondatore (1803-1888))</h3><p>San Giovanni Antonio Farina Vescovo e fondatore delle: “Suore Maestre di S. Dorotea Figlie dei Sacri Cuori”G iovanni Antonio Farina nasce a Gambellara (Provincia di Vicenza) l’11 gennaio 1803 da Pietro e Francesca Bellame. Ricevette la prima formazione dallo zio paterno, un santo sacerdote che fu per lui vero maestro di spirito e anche suo precettore, non essendoci all’epoca scuole pubbliche nei piccoli paesi. A quindici anni entrò nel seminario diocesano di Vicenza dove frequentò tutti i corsi distinguendosi per bontà d’animo e una particolare attitudine allo studio. A 21 anni, mentre ancora frequentava la teologia, venne destinato all’insegna­mento in seminario, rivelando spiccate doti di educatore.Il 14 gennaio 1827 ricevette l’ordinazione sacerdotale e subito dopo conseguì il diploma di abilitazione all’insegnamento nelle scuole elementari. Nei primi anni di ministero ebbe vari incarichi: la docenza in seminario per 18 anni, la cappellania di San Pietro in Vicenza per 10 anni e la partecipazione a varie istituzioni culturali, spirituali e caritative cittadine, tra cui la direzione della scuola pubblica elementare e liceale.Nel 1831 diede inizio in Vicenza alla prima scuola popolare femminile e nel 1836 fondò le “Suore Maestre di S. Dorotea Figlie dei Sacri Cuori”, un istituto di ‘maestre di provata vocazione, consacrate al Signore e dedite interamente all'educazione delle fanciulle povere’. Subito egli volle che le sue religiose si dedicassero anche alle fanciulle di buona famiglia, alle sordomute e alle cieche; le inviò quindi all'assistenza degli ammalati e degli anziani negli ospedali, nei ricoveri e a domicilio. Il 1° marzo 1839 ottenne il decreto di lode da papa Gregorio XVI (Bartolomeo Cappellari, 1831-1846); le Regole da lui elaborate rimasero in vigore fino al 1905, quando l’Istituto venne approvato da San Pio X (Giuseppe Melchiorre Sarto, 1903-1914), ordinato sacerdote dallo stesso vescovo Farina.Nel 1850 fu eletto vescovo di Treviso e ricevette la consacrazione episcopale il 19 gennaio 1851. In questa diocesi svolse una multiforme attività apostolica: iniziò subito la visita pastorale e organizzò in tutte le parrocchie associazioni per l’aiuto materiale e spirituale agli indigenti, tanto da essere chiamato “il vescovo dei poveri”. Incrementò la pratica degli esercizi spirituali e l’assistenza ai sacerdoti poveri e infermi; curò la formazione dottrinale e culturale del clero e dei fedeli, l’istruzione e la catechesi della gioventù. L’intero decennio del suo episcopato a Treviso fu turbato da questioni giuridiche con il Capitolo della cattedrale; queste gli crearono profonda sofferenza e condizionarono la realizzazione del suo programma pastorale frenando molte iniziative, fino a impedirgli la celebrazione del sinodo diocesano.Il 18 giugno 1860 venne trasferito alla sede vescovile di Vicenza, ove mise in atto un vasto programma di rinnovamento e svolse una imponente opera pastorale orientata alla formazione culturale e spirituale del clero e dei fedeli, all’insegnamento catechistico dei fanciulli, alla riforma degli studi e della disciplina nel seminario. Indisse il sinodo diocesano che non veniva celebrato dal 1689; nella visita pastorale percorse talvolta vari chilometri a piedi o con la mula, per raggiungere anche i paesini di montagna che non avevano mai visto un vescovo. Istituì numerose confraternite per il soccorso ai poveri e ai sacerdoti anziani e per la predicazione di esercizi spirituali al popolo; incrementò una profonda devozione al Sacro Cuore di Gesù, alla Madonna e all’Eucaristia. Tra il dicembre 1969 e il giugno 1870 partecipò al Concilio Vaticano I, ove fu tra i sostenitori della definizione dell’infallibilità pontificia. Gli ultimi anni della vita furono contrassegnati da aperti riconosci­menti per la sua attività apostolica e la sua carità, ma anche da profonde sofferenze e da ingiuste accuse di fronte alle quali egli reagì con il silenzio, la tranquillità interiore e il perdono, con fedeltà alla propria coscienza e alla regola suprema della “salute delle anime”. Dopo una prima grave malattia nel 1886, le sue forze fisiche si indebolirono gradatamente, fino all’attacco di apoplessia che lo portò alla morte il 4 marzo 1888.Dopo la sua morte la fama di santità andò crescendo negli ambienti ecclesiastici e civili; fin dal 1897 si cominciò a ricorrere alla sua intercessione per ottenere grazie e favori celesti. Nel 1978 una suora ecuadoriana, suor Inés Torres Cordova, colpita da grave tumore con metastasi diffuse, guarì miracolosamente dopo avere invocato il padre fondatore insieme alle sue consorelle.Questo “vescovo della carità”, vissuto in una difficile situazione storica della Chiesa italiana nel XIX secolo, ha un autentico valore di attualità e possiede ancor oggi la fecondità spirituale delle persone di prua nella Chiesa e per la Chiesa del terzo millennio.Giovanni Antonio Farina è stata beatificato, a Roma, il 04 novembre 2001, da San Giovanni Paolo II (>>> Omelia del Santo Padre) insieme ad altri sette Servi di Dio: Pavol Peter Gojdič, Metod Dominik Trčka, Bartolomeu Fernandes dos Mártires, Luigi Tezza, Paolo Manna, Gaetana Sterni, María Pilar Izquierdo Albero.Papa Francesco (Jorge Mario Bergoglio) lo ha iscritto nell’albo dei Santi, a Roma, il 23 novembre 2014.</p><hr/><h3>BB. Giovanni Fausti e compagni (martiri in Albania († 1946))</h3><p>Beato Giovanni FaustiSacerdote gesuita e martire in Albania (* Marcheno, Brescia, 9 ottobre 1899 - Scutari, † 4 marzo 1946)Giovanni Fausti, nativo della Val Trompia, frequentò il Seminario di Brescia e, dopo la chiamata alle armi, il Pontificio Seminario Lombardo di Roma. Ordinato sacerdote il 9 luglio 1922, entrò due anni più tardi nella Compagnia di Gesù. Inviato in Albania, intraprese un attento cammino di dialogo con l’Islam. Fu poi richiamato in Italia, ma tornò in Albania nel 1942; tre anni dopo, fu nominato viceprovinciale. Arrestato il 31 dicembre 1945 insieme al confratello Daniel Dajani, suo successore come rettore del Seminario di Scutari, venne processato con l’accusa di essere una spia per conto del Vaticano. Il 4 marzo 1946 venne fucilato presso il cimitero cattolico di Scutari insieme a padre Dajani, al francescano Gjon Shllaku, al seminarista Mark Çuni e ai laici Gjelosh Lulashi e Qerim Sadiku. Giovanni Fausti, con i suoi compagni di martirio,  è stato inserito nel gruppo dei 38 martiri uccisi in Albania durante il regime comunista, beatificati il 5 novembre 2016 (>>> BB. Martiri Albanesi: Vinçenc Prennushi e 37 compagni), sulla piazza della cattedrale di Santo Stefano a Scutari (Albania). A celebrare la Messa in rappresentanza del Papa, il card. Angelo Amato, alla presenza di dieci mila fedeli, molti arrivati dall'estero. Tra i partecipanti anche il Capo dello Stato, Bujar Nichani, il presidente del Parlamento, diversi ministri e rappresentanti delle altre religioni.</p>"
  },
  {
  "id": "5",
  "imagen": "Giovedì 5 Marzo",
  "contenido": "<hr/><h3>S. Giovanni Giuseppe della Croce (sac. O.F.M. (1654-1734))</h3><p>San Giovanni Giuseppe della CroceSacerdote O.F.M. Giovanni Giuseppe della Croce, al secolo Carlo Gaetano Calosirto, nasce ad Ischia il 15 agosto del 1654 nel borgo di Ponte, figlio del nobile Giuseppe e di donna Laura Gargiulo.  Frequentò nell’isola i padri agostiniani, da cui ricevette la prima formazione umanistica e religiosa. A 15 anni scelse la vita religiosa per la grande attrazione che esercitava sul suo animo, aderendo ai Francescani scalzi della Riforma di S. Pietro d’Alcantara, detti anche alcantarini, per la loro vita austera, dipendenti dal convento di Santa Maria al Monte in Napoli.  Cambiò il nome in quello di Giovanni Giuseppe della Croce e fece il noviziato sotto la guida ascetica di padre Giuseppe Robles. Nel gennaio 1671 fu inviato, insieme ad altri 11 frati, di cui egli era il più giovane, presso il santuario di Santa Maria Occorrevole, a Piedimonte d’Alife, dove, grazie alla sua fattiva opera, fu costruito un convento; fu ordinato sacerdote il 18 settembre 1677.  Durante la sua permanenza a Piedimonte, fece costruire in una zona più nascosta del bosco un altro piccolo conventino detto “la solitudine”, ancora oggi meta di pellegrinaggi, per poter pregare più in ritiro. Per parecchi anni guidò contemporaneamente il noviziato a Napoli, come maestro, e il convento a Piedimonte come padre guardiano, adoperandosi tra l’altro in forma molto attiva per la costruzione del convento del Granatello a Portici (Na).  Agli inizi del 1700 l’Ordine Francescano subì una tempesta organizzativa, dovuta ai forti dissensi sorti fra gli alcantarini provenienti in gran parte dalla Spagna e quelli italiani, che provocò, con l’approvazione pontificia, la separazione dei due gruppi per le loro nazionalità; gli spagnoli ottennero il convento di Santa Lucia al Monte e del Granatello.  Padre Giovanni Giuseppe, nominato capo e guida del gruppo italiano, dovette barcamenarsi in tutte le difficoltà che venivano poste dai potenti confratelli spagnoli, richiamò i circa 200 frati ad un rispetto più conforme alla Regola e riordinò gli studi. Scaduto il suo mandato, ebbe, dall’arcivescovo di Napoli, cardinale Francesco Pignatelli, l’incarico di dirigere settanta fra monasteri e ritiri napoletani; uguale incarico ebbe anche dal cardinale Innico Caracciolo per la diocesi d’Aversa.  Essendo qualificato direttore di coscienze, a lui si rivolsero celebri ecclesiastici, nobili illustri, persino S. Alfonso Maria de’ Liguori e S. Francesco De Geronimo. Il Signore gli donò vari carismi: la bilocazione, la profezia, la lettura dei cuori, la levitazione, apparizioni della Madonna e di Gesù Bambino, i miracoli, come quello della resurrezione del marchesino Gennaro Spada; fu visto inoltre passare per le strade di Napoli sollevato di un palmo da terra, in completa estasi.  Il 22 giugno 1722, con decreto pontificio, i due rami alcantarini, furono riuniti di nuovo e quindi anche il convento di Santa Lucia al Monte ritornò ai frati italiani: è lì che Giovanni Giuseppe della Croce, dopo averci vissuto per altri dodici anni, muore il 5 marzo 1734. La sua tomba, posta nel convento, è stata ed è tuttora centro di grande devozione dei napoletani, che lo elessero loro compatrono nel 1790. Beatificato da Pp Pio VI (Giovanni Angelo Braschi, 1775-1799) il 24 maggio 1789, fu canonizzato, da Pp Gregorio XVI (Bartolomeo Mauro Alberto Cappellari, 1831-1846), il 26 maggio 1839 insieme ad altri quattro beati: Francesco De Geronimo, Alfonso Maria de’ Liguori, Pacifico di S. Severino e Veronica Giuliani.  Il vescovo d’Ischia, monsignor Filippo Strofaldi, ha ottenuto che le spoglie del santo venissero trasferite da Santa Lucia al Monte in Napoli al convento francescano dell’isola, fra la sua originaria gente, che da sempre l’ha venerato e amato come suo carissimo e grande figlio. Nel Martirologio Romano il Santo è onorato il 5 marzo, mentre i festeggiamenti nelle strade cittadine d’Ischia Ponte, hanno luogo la prima domenica di settembre per la durata di quattro giorni. In questi giorni di festa la chiesa è addobbata e si celebrano messe in continuazione; la reliquia del santo è portata in processione per le strade cittadine e per mare dove l’imbarcazione, con la reliquia, è seguita da quelle dei pescatori. I festeggiamenti si concludono con uno spettacolo di fuochi pirotecnici.</p><hr/><h3>B. Geremia da Valacchia (religioso O.F.M. Cap. (1556-1625))</h3><p>Beato Geremia da Valacchia Religioso O.F.M. Cap. Commemorazione: Martyrologium Romanum il 05 marzo (dies natalis). Ordo Fratrum Minorum l’8 maggio.G eremia da Valacchia, al secolo Jon Stoika, nasce il 29 giugno 1556 a Tzazo (Romania), un piccolo villaggio di contadini e di pastori, da Stoika Kostist e Margherita Barbato.Nel 1574, all’età di 18 anni, parte per l'Italia, convinto che nel nostro Paese si trovino “i migliori cristiani del mondo”. Quattro anni più tardi, nel 1578, giunse a Napoli, dove conosce i Cappuccini che gli sembrano quei ‘monaci santi’ di cui gli aveva parlato la mamma. Nel mese di maggio di quello stesso anno indossò il saio cappuccino nel convento di Sessa Aurunca (Caserta) con il nome di fra' Geremia da Valacchia.Dal 1579 al 1584 dimorò come fratello laico in diversi conventi, prima di giungere a S. Eframo Vecchio in Napoli. Nel 1585 è a Pozzuoli, dove venne incaricato di assistere gli ammalati nella grande infermeria del convento di S. Eframo Nuovo, detto comunemente della Concezione. Qui resterà per quarant'anni, fino alla morte.Nella Napoli del dominio spagnolo fra' Geremia diventa una specie di patrono dei più derelitti, per i poveri raccoglie cibo e vestiti, si prende cura dei malati, dei paralitici, dei pazzi. Per quattro anni assiste un frate, fra' Martino, che nessuno voleva più avvicinare per il disgusto che provocavano le sue piaghe. Quando fra' Martino muore per molti è un sollievo, Geremia, invece, piange: “Povero fra' Martino, era la ricreazione mia...”. Un’immagine ricorrente è quella dell'amore materno. Egli serviva come una madre i suoi figli. Tanto è vero che alla sua morte i suoi malati e gli altri confratelli lo piansero a lungo, come se davvero avessero perduto la mamma: “Noi l'abbiamo pianto molte volte, come se fosse stato nostra madre!”. Muore, quasi settantenne, il 5 marzo 1625, vittima della carità e dell’obbedienza, dopo la visita ad un ammalato a Torre del Greco. I suoi resti mortali si trovano a Napoli, nella chiesa dell'Immacolata Concezione.Subito, il 20 settembre 1625, s'istruì il processo informativo per la sua beatificazione, e alcuni anni più tardi si approva l'eroicità delle virtù ma la beatificazione si fece attendere… San Giovanni XXIII (Angelo Giuseppe Roncalli, 1958-1963) il 18 dicembre 1959 proclamò l'eroicità delle virtù dell'umile fra’ Geremia, e San Giovanni Paolo II (Karol Józef Wojtyła, 1978-2005), il 30 ottobre 1983, lo proclamò Beato.“Dite il Pater noster perché questa è la miglior orazione che può fare un cristiano, ché l'ha insegnata Dio alli apostoli. Amiamo questo gran Dio che merita d'essere amato. Non l'offendiamo che è tanto buono, e così buono rimuneratore, poiché ha fatto tanto per noi. La carità accommoda ogni cosa.” (B. Geremia da Valacchia)Per approfondimenti biografici: >>> Geremia da Valacchia</p><hr/><h3>B. Lazër Shantoja (sacerdote e martire in Albania († 1945))</h3><p>Beato Lazër Shantoja Sacerdote e martire in Albania (* Scutari, 2 settembre 1892 - † Tirana, 5 marzo 1945)Lazër Shantoja, sacerdote della diocesi di Scutari, s’impegnò nel ministero sacerdotale prima in un paese di montagna, poi come segretario dell’arcivescovo di Scutari. Dotato di un animo sensibile, lo espresse nello studio del pianoforte, nella traduzione di poeti stranieri e in sue composizioni personali. Esule in Svizzera negli anni del governo di re Zog I, sentì una forte nostalgia del suo Paese, dove tornò dopo oltre quindici anni. Inviso al nuovo regime comunista, venne torturato e infine, il 5 marzo 1945, ucciso con un colpo di pistola alla nuca. Lazër Shantoja, inserito nel gruppo dei 38 martiri uccisi in Albania durante il regime comunista, è stato beatificato il 5 novembre 2016 (>>> BB. Martiri Albanesi: Vinçenc Prennushi e 37 compagni), sulla piazza della cattedrale di Santo Stefano a Scutari (Albania). A celebrare la Messa in rappresentanza del Papa, il card. Angelo Amato, alla presenza di dieci mila fedeli, molti arrivati dall'estero. Tra i partecipanti anche il Capo dello Stato, Bujar Nichani, il presidente del Parlamento, diversi ministri e rappresentanti delle altre religioni.</p>"
  },
  {
  "id": "6",
  "imagen": "Venerdì 6 Marzo",
  "contenido": "<hr/><h3>S. Julián di Toledo (E) (arcivescovo (642-690))</h3><p>San Julián di ToledoArcivescovo (642-690)Commemorazione Martyrologium Romanum: 6 marzo (dies natalis). Arcidiocesi di Toledo: 29 gennaio. Giuliano nasce in un anno imprecisato, intorno al 620,  a Toledo, allora capitale del regno visigoto di Spagna, da genitori cristiani di probabile ascendenza ebraica; fu battezzato nella cattedrale di S. Maria a Toledo. Da bambino fu affidato dai genitori come oblato, nella stessa cattedrale, dove fu educato ad una profonda e vasta cultura, sotto la sapiente guida del dotto Vescovo Eugenio II, insigne poeta.Non potendo realizzare il desiderio di consacrarsi alla vita monastica, divenne chierico e poi sacerdote, approfondendo molto le sue conoscenze bibliche, teologiche, filosofiche, storiche, poetiche etc. Fu ottimo conoscitore della letteratura patristica, anche di quella greca, cosa abbastanza rara in occidente a quei tempi. Nel 680 fu eletto e consacrato vescovo di Toledo, esercitando per un decennio un ministero pastorale di notevole levatura teologica, morale, spirituale e politica, in linea, quindi, con quello dei grandi vescovi spagnoli come S. Ildefonso di Toledo e S. Isidoro di Siviglia, ma molto al di sopra della gerarchia cattolica del suo tempo.Aumentò, e di molto, il già ricco patrimonio librario della biblioteca episcopale di Toledo, soprattutto per la sua produzione teologica, in particolare escatologica. Nella storia della teologia la figura di Giuliano di Toledo risulta importante perché alla sua presidenza è legata la celebrazione di ben quattro importanti Concili della Chiesa toledana: il XII nel 681, il XIII nel 683, il XIV nel 684 e il XV nel 688, in quest'ultimo fu condannata l'eresia monotelita di Apollinare, con un decreto aggiunto, in cui Giuliano confermò la propria posizione teologica sulle Due volontà di Cristo, tema al quale si dedicarono 17 canoni. Durante il suo episcopato sostenne anche una vibrante polemica contro i teologi della Curia romana che vedevano delle ambiguità nella formulazione di alcune sue tesi cristologiche. Per difendersi da queste accuse compose in successione due opere che portano lo stesso titolo, Apologeticum, in cui con forza, e una notevole dose di sarcasmo, si difese egregiamente dagli attacchi dei teologi, senza peraltro mettere mai in discussione la sede di Pietro e il suo ruolo. La vicenda si concluse con le felicitazioni del Papa! Fu anche un riformatore liturgico, nonché autore di diversi testi liturgici per la Chiesa di Toledo. Autore di molte opere, 17 secondo i suoi biografi, di vario argomento: biblico, teologico dogmatico, liturgico, storico, forse di grammatica etc., il suo più grande merito fu, però, la composizione, nel 688, due anni prima della sua morte, di quello che è giustamente considerato il primo e più antico trattato sistematico di Escatologia cristiana: il Prognosticum futuri sæculi, in tre libri, dedicati rispettivamente alla morte, alla situazione delle anime prima della parusia finale di Cristo, e alla resurrezione finale dei morti.Secondo il suo biografo e successore, Felix, Julián muore il 6 marzo 690 e sepolto nella chiesa di S. Leocadia a Toledo. Verso la metà del secolo VIII, le sue reliquie comprese quelle della santa titolare e dei suoi predecessori, furono traslate altrove, non si conosce il posto, qualcuno dice ad Oviedo (capoluogo del Principato delle Asturie).</p><hr/><h3>S. Colette(a) Boylet (vergine, clarissa (1381-1447))</h3><p>Santa Coletta BoyletVergine Coletta, al secolo Nicolette Boylet, nasce a Corbie (nell’odierno Belgio) il 13 gennaio 1381 quando ormai i genitori, il carpentiere Roberto Boylet e sua moglie Caterina, non speravano più di avere figli. L’hanno chiamata Nicolette (familiarmente Colette) in onore di Nicola di Bari, alla cui intercessione si attribuiva la sua nascita.  Colette intraprende la sua complicata esperienza religiosa a 18 anni, dopo la morte dei genitori. Pare che non le vada bene nulla. Cambia di continuo monastero e Ordine: dalle Beghine e poi dalle Benedettine della nativa Corbie alle Clarisse, e da queste alle Terziarie francescane; poi si isola come “reclusa” in una cella, ancora a Corbie.  A 25 anni, su consiglio del francescano Enrico di Baume, torna fra le Clarisse, perché si sente chiamata alla riforma degli Ordini istituiti da S. Francesco. Nel 1406, a Nizza, riceve il velo da Benedetto XIII (Pedro de Luna - antipapa), che l’autorizza a riformare i monasteri dell’Ordine e a fondarne di nuovi.Siamo ai tempi dello scisma d’Occidente, con papi e antipapi eletti da gruppi diversi di cardinali e ciascuno riconosciuto da una parte degli Stati europei. Dopo la morte di Pp Gregorio XI (Pierre Roger de Beaufort, 1370-1378), a Roma si sono succeduti Urbano VI (Bartolomeo Prignano, 1378-1389)), Bonifacio IX (Pietro Tomacelli, 1389-1404), Innocenzo VII (Cosma Migliorati, 1404-1406) e infine Gregorio XII (Angelo Correr, 1406-1415). E a lui si oppone da Avignone lo spagnolo Pedro de Luna (Benedetto XIII), successore dell’altro antipapa avignonese, Roberto di Ginevra, chiamato Clemente VI. (In qualche momento saranno addirittura in tre a chiamarsi papa, finché al Concilio di Costanza, grazie alla rinuncia di Gregorio XII, verrà eletto unico pontefice Martino V (Oddone Colonna, 1417-1431).  E ci sono futuri santi da una parte e dall’altra: Caterina da Siena e Caterina di Svezia stanno col papa di Roma, mentre ai due avignonesi aderiscono Vincenzo Ferreri e appunto Colette. Per alcuni anni, lei vede fallire gli sforzi di riforma, e solo nel 1410 ha il suo primo monastero rinnovato a Besançon, seguìto poi da altri 16. Accolgono la sua riforma anche alcuni conventi maschili, sempre sotto i loro superiori. Povertà senza attenuazioni, tenore di vita restituito all’originaria austerità, vita di preghiera personale e comunitaria, molta penitenza per l’unità della Chiesa.  La riforma è tutta qui, animata, però, dal suo esempio che entusiasma nei monasteri e fuori.Acquista fama di scrutatrice delle coscienze, capace di profezie e di clamorosi miracoli: addirittura risurrezioni, si afferma. La validità di questa riforma, approvata nel 1434 dal Ministro generale francescano e nel 1458 da Pp Pio II (Enea Silvio Piccolomini, 1458-1464), è testimoniata dalla sua tenuta nel tempo. Coletta muore nel 1447 presso il monastero di Gand, uno dei diciassette che aveva fondato. Venne proclamata beata il 23 gennaio 1740 da Pp Clemente XII (Lorenzo Corsini, 1730-1740) e canonizzata il 24 maggio 1807 da Pp Pio VII (Barnaba Chiaramonti, 1800-1823).  I monasteri “collettini” continueranno a vivere sulla linea tracciata da S. Coletta: il XX secolo ne vedrà sempre attivi circa 140, per la maggior parte in Europa, ma anche in America, in Asia e in Africa.  Significato del nome Nicola, Nicoletta, Coletta : “vincitore del popolo” (greco).</p><hr/><h3>B. Rosa da Viterbo (terziaria francescana (1233-1251))</h3><p>Beata Rosa da Viterbo Terziaria francescanaRosa,  figlia dei coniugi Giovanni e Caterina, forse agricoltori, nasce a Viterbo il 9 luglio 1233.Sui 16-17 anni, chiese di entrare nel convento delle Clarisse, ma fu respinta a causa della sua salute precaria. Si fece allora terziaria francescana, seguendo la regola in famiglia. Dopo una miracolosa guarigione, si mise a percorrere Viterbo portando una piccola croce o un'immagine sacra: prega ad alta voce ed esorta tutti all'amore per Gesù e Maria e alla fedeltà verso la Chiesa. Nessuno le diede mai questo incarico. Viterbo era coinvolta in una crisi fra la Santa Sede e Federico II imperatore. Occupata da quest'ultimo nel 1240, nel 1247 si sottomise all'imperatore. Rosa iniziò una campagna per rafforzare la fede cattolica, contro l'opera di vivaci gruppi del dissenso religioso, nella città dove comandavano i ghibellini, ligi all'imperatore e nemici del Papa. A causa di queste iniziative, il podestà mandò Rosa e famiglia in domicilio coatto a Soriano del Cimino. Fu un breve esilio, perché nel 1250 morì Federico II e Viterbo tornò nuovamente alla Chiesa. Rosa, dopo aver trascorso ancora un breve periodo nella sua città, muore il 6 giugno probabilmente del 1251. Fu sepolta nella nuda terra, presso la chiesa di Santa Maria in Poggio. Nel novembre 1252 Papa Innocenzo IV (Sinibaldo Fieschi, 1243-1254) promosse il primo processo canonico, che forse non cominciò mai. La sua fama di santità comunque crebbe e nel 1457 Papa Callisto III (Alonso de Borgia, 1455-1458) ordinò un nuovo processo, regolarmente svolto, ma nel frattempo il muore e Rosa non verrà mai canonizzata col solito rito solenne. Il suo nome lo troviamo già elencato tra i santi nell'edizione 1583 del Martirologio Romano, mentre attualmente il martirologio la indica come Beata. A Viterbo, città di cui è patrona, le è dedicata una grande festa il 3 settembre di ogni anno che rievoca la traslazione del corpo, avvenuta nel 1258. La sera del 3 settembre viene trasportata in processione, sulle spalle di cento robusti portatori, denominati ‘facchini’, la Macchina di Santa Rosa: un campanile illuminato, rinnovato ogni 5 anni, con un'altezza di 28 metri e del peso di circa 50 quintali, sormontato dalla statua della santa. Il corpo, sepolto direttamente nella terra (senza bara), fu ritrovato integro nel 1258 e traslato, per disposizione di papa Alessandro IV (Rinaldo di Jenne, 1254-1261), nella Chiesa di Santa Maria delle Rose in Viterbo, ove oggi sorge il Santuario. Nel corso degli anni non vennero mai prese particolari precauzioni per la sua conservazione, ma anzi, durante il Rinascimento era permesso ai fedeli toccare la santa attraverso una piccola apertura praticata sull'urna. Nel 1921 fu eseguita una prima ricognizione durante la quale venne estratto il cuore ancora integro che venne riposto in un reliquiario d'argento. Nel 1996 una nuova ricognizione ha permesso di effettuare una serie di indagini scientifiche, dalle quali è emerso che santa Rosa aveva un'età compresa tra i 18 e i 20 anni al momento del decesso. Inoltre era affetta da una rara patologia, la sindrome di Cantrell, caratterizzata da una mancanza congenita dello sterno, che normalmente porta a morte durante la primissima infanzia. Sul braccio sinistro è stata rilevata una cicatrice, compatibile con una ferita che le fonti storiche riferiscono Rosa abbia subìto durante l'assedio delle truppe di Federico II alla città di Viterbo. Santa Rosa inoltre doveva avere un'altezza di circa 1,55 m, occhi blu e capelli scuri. Questi dati e quelli tratti dalle radiografie del cranio, hanno permesso di effettuare una ricostruzione grafica del volto.</p>"
  },
  {
  "id": "7",
  "imagen": "Sabato 7 Marzo",
  "contenido": "<hr/><h3>SS. Perpetua e Felicita (martiri († 203))</h3><p>SS. Perpetua e FelicitaMartiri Perpetua e Felicita erano due donne cristiane che subirono il martirio a Cartagine, sotto l'impero di Settimio Severo (193-211), insieme a Saturo, Revocato, Saturnino e Secondino, anch'essi venerati come santi. Il resoconto del loro martirio, scritto in latino (Acta Perpetuae et Felicitatis), fu scoperto da Holstenius e pubblicato da Pierre Poussines nel 1663.  Gli Atti, una delle pagine migliori dell'antica letteratura cristiana, sono composti da tre parti:·   i capitoli III–X sono tratti dai diari autografi di Perpetua;·   i capitoli XI-XIII furono scritti da Saturo;·   i restanti capitoli (I-II, XII, XIV-XXI) furono composti da un terzo autore, testimone oculare dei fatti, che alcuni studiosi identificano con Tertulliano.  Nel 1890 Rendel Harris scoprì un altro resoconto scritto in greco, che pubblicò in collaborazione con Seth K. Gifford. Molti storici ritengono che questo testo in greco sia l’originale, altri postulano la contemporaneità di entrambi i testi, tuttavia l'ipotesi più accreditata è che il testo in latino sia l’originale e quello in greco una mera traduzione. Chiusa in carcere, aspettando la morte, tiene una sorta di diario dei suoi ultimi giorni, descrivendo la prigione affollata, il tormento della calura; annota nomi di visitatori, racconta sogni e visioni degli ultimi giorni. Siamo a Cartagine, Africa del Nord, anno 203: chi scrive è la colta gentildonna Tibia Perpetua, 22 anni, sposata e madre di un bambino. Nella folla carcerata sono accanto a lei anche la più giovane Felicita, figlia di suoi servi, in gravidanza avanzata, e tre uomini di nome Saturnino, Revocato e Secondulo. Tutti sono condannati a morte perché vogliono farsi cristiani e stanno terminando il periodo di formazione; la loro “professione di fede” sarà la morte nel nome di Cristo.  Le annotazioni di Perpetua verranno poi raccolte nella Passione di Perpetua e Felicita, opera, forse, del grande Tertulliano, testimone a Cartagine. Il racconto segnala le pressioni dei parenti (ancora pagani) su Perpetua e su Felicita, che proprio in quei giorni dà alla luce un bambino. Per aver salva la vita basta “astenersi”, ma loro non si piegano.  Questo accade regnando l’imperatore Settimio Severo (193-211), anche lui di origine africana, che è in guerra continua contro i molti nemici di Roma, e perciò vede ogni cosa in funzione dell’Impero da difendere; tutto vorrebbe obbediente e inquadrato come l’esercito. Con i cristiani si è mostrato tollerante nei primi anni. Ma ora, in questa visione globale della disciplina, che include pure la fede religiosa, scatena una dura lotta contro il proselitismo cristiano e anche ebraico: cioè contro chi ora vuole abbandonare i culti tradizionali. Per questo c’è la pena di morte o morte-spettacolo, spesso, come appunto a Cartagine.  Perpetua, Felicita e tutti gli altri entrano nella Chiesa col martirio che incomincia nell’arena, dove le belve attaccano e straziano i morituri; poi c’è la decapitazione.  Perpetua vive l’ultima ora con straordinarie prove di amore e di tranquilla dignità. Vede Felicita crollare sotto i colpi, e dolcemente la solleva, la sostiene; zanne e corna lacerano la sua veste di matrona ma lei cerca di rimetterla a posto con tranquillo rispetto di sé. Gesti che colpiscono e sconvolgono anche la folla nemica, creando momenti di commozione pietosa. Ma poi il furore di massa prevale, fino al colpo di grazia : era il 7 marzo 203. Nei Promessi sposi, il Manzoni ha chiamato Perpetua la donna di servizio in casa di don Abbondio; il nome di quel personaggio letterario, così fortemente inciso, è passato poi a indicare una categoria: quella, appunto, delle “perpetue”, addette alla cura delle canoniche. Cesare Angelini, il grande studioso del Manzoni, ritiene che egli abbia tratto quel nome dal Canone latino della Messa, \"dov’è allineato con quelli delle altre donne del romanzo: Perpetua, Agnese, Lucia, Cecilia...\".  Per approfondimenti:>>> Perpetua e Felicita</p><hr/><h3>S. Teresa Margherita del Cuore di Gesù (O.C.D. (1747-1770))</h3><p>Santa Teresa Margherita del Cuore di Gesù Vergine, carmelitana scalzaLa memoria liturgica ricorre il 7 marzo (dies natalis) per la chiesa Universale e il 1º settembre per l'Ordine carmelitano.Teresa Margherita del Cuore di Gesù, al secolo Anna Maria Redi, seconda di tredici figli di Ignazio e Camilla Ballati, nasce ad Arezzo il 15 luglio 1747.Fu educata dal padre, che le insegnò fin da piccola a pregare, a istruirla nelle cose di Dio e ad avviarla all’esercizio delle virtù. Egli, infatti, vero uomo di Dio, mentre sapeva con decoro mantenere il suo rango di patrizio, formava i figli in modo mirabile, per cui fede e vita camminavano coerentemente insieme. In questa serena intimità familiare, Annina si aprì molto presto all’amicizia di Dio. Fu battezzata il giorno dedicato alla Madonna del Carmelo: a meno di sei anni era già presa dal pensiero di Dio. Domandava spesso di Lui a chi le viveva accanto, al babbo soprattutto e alla zia Anna; il padre, Ignazio, aveva per lei una particolare tenerezza e volentieri le narrava la vita di Gesù e le storie dei santi.Frequentò come educanda il monastero di Santa Apollonia di Firenze fino al 1764. Decisiva per la sua vocazione fu l'ispirazione attribuita a Teresa d'Avila, grazie alla quale scelse il Carmelo. Entrò nel monastero carmelitano di Firenze il 1º settembre 1764 e vestì l'abito delle Carmelitane Scalze l'11 marzo 1765, prendendo il nome di suor Teresa Margherita del Cuore di Gesù. La seconda grande ispirazione della sua vita fu il passo della prima lettera di Giovanni: “Noi abbiamo riconosciuto e creduto all'amore che Dio ha per noi. Dio è amore; chi sta nell'amore dimora in Dio e Dio dimora in lui.” (1 Gv, 4,16) e cercò di vivere improntata a questo concetto. Si dedicò quindi alla preghiera e all'assistenza delle consorelle anziane fino a che, molto giovane (neppure 23 anni), morì a causa di una peritonite, il 7 marzo 1770.Secondo il racconto degli agiografi, a poche ore dalla morte il corpo senza vita perse il suo pallore e cominciò a emanare un odore gradevole. Per diverse settimane non mostrò segni di decomposizione. Numerosi credenti, incitati dal padre della religiosa e dal suo direttore spirituale, gridarono al miracolo e manifestarono una fervente devozione. Erano solo gli inizi di una vicenda destinata a sviluppi clamorosi, che assorbì le tensioni di un’epoca, coinvolgendo di volta in volta influenti ecclesiastici e autorevoli uomini politici, intraprendenti nobili e devoti popolani, raffinati teologi e rinomati predicatori, rispettabili uomini di scienza e maldestri ciarlatani.Fra numerose traversie, il processo di canonizzazione di Teresa Redi andò avanti per oltre 150 anni, resistendo ai radicali cambiamenti intervenuti con la Rivoluzione francese, l’età napoleonica, la Restaurazione, l’unità italiana, veicolando messaggi che mantennero intatto il loro potere comunicativo fino alla prima metà del Novecento, sotto il pontificato di Pio XI, nell’Italia governata dal regime fascista.Teresa Margherita del Cuore di Gesù fu canonizzata il 19 marzo 1934 dallo stesso papa Pio XI (Ambrogio Damiano Achille Ratti, 1922-1939) che la definì “neve ardente”.Per approfondimenti: >>> I Santi del Carmelo</p><hr/><h3>S. Paolo il Semplice (discepolo di S. Antonio († sec. IV))</h3><p>San Paolo il Semplice Discepolo di S. AntonioEremita del secolo IV. Di lui ci narra Palladio nella sua Historia Lausiaca. Dopo una lunga vita trascorsa in semplicità coltivando la terra, Paolo a 60 anni abbandonò la famiglia e la sposa infedele e si ritirò nel deserto, deciso ad abbracciare la vita monastica. Bussò alla porta del grande Antonio, pregandolo di accoglierlo come discepolo. Antonio obiettò che ad una età così avanzata sarebbe stato impossibile l’adattamento alla dura ascesi della vita che voleva iniziare. Non riuscendo a scoraggiarlo, lo sottopose lungamente alla prova; ma nulla raffreddò lo zelo del neofita, né i lunghi digiuni, né i difficili lavori da fare, disfare e rifare, né le veglie prolungate a dismisura, nulla.Fu ammesso così alla vita monastica che condusse a imitazione del suo grande maestro. In una celletta distante quattro miglia da quella del santo Patriarca, Paolo passò il resto della sua vita, in umiltà e totale obbedienza al suo Signore dal quale ricevette doni straordinari da trasmettere ai fratelli che andavano a visitarlo: fu così medico per gli ammalati che partivano risanati, consolatore degli afflitti, liberatore degli ossessi. Accadeva persino che lo stesso sant’Antonio gli inviasse gli indemoniati che si sentiva incapace di liberare e Paolo vi riuscisse perfettamente. Era la sua umiltà, la sua semplicità a ottenere il prodigio, quella semplicità che gli valse, da parte di tutti i fratelli il titolo di “il Semplice”.</p>"
  },
  {
  "id": "8",
  "imagen": "Domenica 8 Marzo",
  "contenido": "<hr/><h3>S. Giovanni di Dio (fondatore “Fatebenefratelli” (1495-1550))</h3><p>San Giovanni di DioFondatore Ordine Ospedaliero  “Fatebenefratelli” Commemorato l'8 marzo secondo il Calendario Romano e il 28 novembre secondo il Calendario Ambrosiano. Giovanni di Dio, al secolo Juan Ciudad, nasce à Montemor-o-Novo (P) l’8 marzo 1495. All’età di 8 anni, assieme ad un chierico si allontanò dalla casa paterna e giunse in Spagna, dove ad Oropesa (Toledo) fu accolto dalla famiglia di Francisco Cid, detto “el Mayoral”. Fino a 27 anni fece il pastore e il contadino, poi si arruolò tra i soldati di ventura. Nella celebre battaglia di Pavia tra Carlo V e Francesco I, Giovanni di Dio si trovò nello schieramento vincitore, cioè dalla parte di Carlo V. Più tardi partecipò alla difesa di Vienna stretta d'assedio dall'ottomano Solimano II. Chiusa la parentesi militaresca, finché ebbe soldi nel borsello vagò per mezza Europa e finì in Africa a fare il bracciante; per qualche tempo fece pure il venditore ambulante a Gibilterra, commerciando paccottiglia; stabilitosi infine a Granada vi aprì una piccola libreria. Avvertiva già una grande vocazione per Gesù nell'assistenza dei poveri e dei malati, ma Giovanni mutò radicalmente indirizzo alla propria vita, in seguito ad una predica di (san) Giovanni d’Avila. Abbandonò, allora, tutto: vendette libri e negozio, si privò anche delle scarpe e del vestito, e andò a mendicare per le vie di Granada, rivolgendo ai passanti la frase che sarebbe divenuta l'emblema di una nuova benemerita istituzione: \"Fate (del) bene, fratelli, a voi stessi\". La carità che la gente gli faceva veniva spartita infatti tra i più bisognosi. Ma gli abitanti di Granada credettero di fare del bene a lui rinchiudendolo in manicomio. Malinteso provvidenziale: in manicomio Giovanni si rese conto della colpevole ignoranza di quanti pretendevano curare le malattie mentali con metodi degni di un torturatore.  Così, appena poté liberarsi da quell'inferno, fondò, con l'aiuto di benefattori, un suo ospedale. Pur completamente sprovvisto di studi di medicina, Giovanni si mostrò più bravo degli stessi medici, in particolar modo nel curare le malattie mentali, inaugurando, con grande anticipo nel tempo, quel metodo psicoanalitico o psicosomatico che sarà il vanto (quattro secoli dopo ... ) di Freud e discepoli. La cura dello spirito era la premessa per una proficua cura del corpo. Giovanni di Dio raccolse i suoi collaboratori in una grande famiglia religiosa, l’“Ordine Ospedaliero”, meglio conosciuto col nome di “Fatebenefratelli”. Si impegnò anche nei confronti delle prostitute, aiutandole a reinserirsi nella società.  L’Arcivescovo di Granada gli cambiò il nome in Giovanni di Dio. Giovanni muore a Granada, a soli cinquantacinque anni, il giorno del suo compleanno, l'8 marzo 1550.  Papa Alessandro VIII (Pietro Vito Ottoboni, 1689-1691) lo canonizzò nel 1690. Pp Leone XIII (Vincenzo Gioacchino Raffaele Luigi Pecci,1878-1903) lo dichiarò patrono degli ospedali e di quanti operano per restituire la salute agli infermi. Significato del nome Giovanni: “il Signore è benefico, dono del Signore” (ebraico). Per approfondimenti: >>>  Prima biografia di S. Giovanni di Dio</p><hr/><h3>B. Faustino Míguez (sacerdote S.P. e fondatore (1831-1925))</h3><p>Beato Faustino Míguez Sacerdote S.P. e fondatore “Figlie della Divina Pastora”.Faustino, al secolo Manuel, Míguez nasce a Xamiras, provincia di Orense in Spagna, il 24 marzo 1831. È il quarto figlio di una famiglia cristiana e lavoratrice. Le valli tra le scoscese montagne natìe, il paesaggio, imprimono il suo carattere riservato, osservatore, amante della natura, deciso nell’affrontare e superare gli ostacoli, capace di lavorare con costanza e rettitudine.Studia latino e scienze umane nel Santuario di Nostra Signora dei Miracoli a Orense, lì sente la chiamata di Dio a diventare Sacerdote e maestro secondo lo spirito di S. José de Calasanz, (1557-1648). Nel dicembre 1850 entra nel Noviziato delle Scuole Pie di S. Fernando in Madrid dove prende il nome di Faustino dell'Incarnazione. Emette la professione solenne dei voti, il 16 gennaio 1853 ed è ordinato sacerdote, l'8 marzo 1856, nella parrocchia di San Marcos di Madrid.Nel 1857 fu inviato alla nuova fondazione scolopica di Guanabacoa (Havana, Cuba) dove rimase per quasi tre anni. In questa città si manifestano le sue doti di educatore e inclinazioni per la botanica e lo studio delle proprietà terapeutiche delle piante. Nel 1860 torna di nuovo in Spagna dove è destinato ai collegi di San Fernando, Getafe e Celanova. Nel 1869 arriva a Sanlúcar de Barrameda (Cadix, Andalusia) e vi rimane fino al 1873. Qui, occupando il posto di bibliotecario presso il Monastero Reale di El Escorial, può approfondire le proprietà curative delle piante. Successivamente fu inviato a Monforte de Lemos (Lugo), come rettore. Nel 1879 è destinato, per la seconda volta, a Sanlúcar de Barrameda. Scrisse vari libri semplici a capirsi, per un dialogo vivo e informativo delle scienze. Come sacerdote dedica molte ore al confessionale diventando il Direttore Spirituale di molte anime. La sua fama di ottimo chimico gli fa avere l’incarico di analizzare le acque potabili dal Municipio di Sanlúcar. Ebbe l’invito a visitare un illustre ammalato e lui lo cura e guarisce dalla sua grave malattia. Molti si rivolgevano ormai a lui per essere curati con l’applicazione delle proprietà delle piante. Ben 12 medicinali vengono registrati come validi dalla Direzione Generale della Sanità dal 1922 e venduti in Farmacia.A Getafe (10 km al sud di Madrid) fonda per il bene dell’umanità il Laboratorio Mìguez. Con il permesso dei suoi superiori, fonda, il 2 gennaio 1885, anche per le bimbe che ne erano escluse, l’Istituto Calasanziano “Figlie della Divina Pastora”, questo per creare per la donna una formazione che la porti ad una completa promozione nella famiglia e nella società. L’8 marzo 1925, all’età di 94 anni, muore a Getafe. Servì con impegno, sereno e perseverante la Chiesa e la Società. Amò le Scuole Pie e aspirò sempre a vivere in pienezza il carisma dell’Ordine. Faustino Míguez è stato beatificato, a Roma, il 25 ottobre 1998, da San Giovanni Paolo II (Karol Józef Wojtyła, 1978-2005).</p><hr/><h3>S. Ponzio (diacono a Cartagine († sec. III))</h3><p>Martirologio Romano: Commemorazione di san Ponzio, che fu a Cartagine diacono di san Cipriano, di cui fino alla morte fu compagno in esilio, lasciando un mirabile resoconto della sua vita e del suo martirio.</p>"
  },
  {
  "id": "9",
  "imagen": "Lunedì 9 Marzo",
  "contenido": "<hr/><h3>S. Caterina da Bologna (vergine O.S.C. (1413-1463))</h3><p>Santa Caterina da BolognaVergine dell'Ordine di S. Chiara Caterina da Bologna nasce l'8 settembre 1413 da Benvenuta Mammolini e da Giovanni de' Vigri, patrizio ferrarese, dottore in legge e pubblico Lettore a Padova, al servizio del marchese Niccolò III d'Este, signore di Ferrara. Fin da piccola viene educata a Bologna dalla madre, donna di grande fede, e da parenti, per via delle molte assenze del padre, il quale però vuole che impari anche il latino.  Nel 1424, all'età di 11 anni, Caterina entra alla corte Estense come damigella di compagnia di Margherita d'Este, figlia naturale di Niccolò III. Il marchese sta trasformando Ferrara in una splendida città, chiamando artisti e letterati di vari Paesi. Riceve l'educazione propria del tempo: studia la musica, la pittura, la danza, impara a poetare e diventa esperta nell'arte della miniatura e della copiatura.  Nel 1427 le muore il padre, la madre si risposa e lei lascia la corte e rientra a Bologna dove si unisce a un gruppo di giovani di famiglie gentilizie che facevano vita in comune, intenzionate inizialmente a seguire la spiritualità agostiniana. Ma presto il rifugio diventa luogo di sofferenza e travaglio, per una sua gravissima crisi interiore: una “notte dello spirito” che dura cinque anni. Nel 1432 torna a Ferrara, ma non più a corte: nel monastero detto del Corpus Domini; professa con le compagne la regola di S. Chiara, approvata da Pp Innocenzo IV (Sinibaldo Fieschi, 1243-1254), e dà inizio alla vita claustrale francescana. Qui la damina si fa lavandaia, cucitrice, fornaia. Preghiera e lavoro, mai perdere tempo, dice la Regola delle Clarisse che qui si osserva. E a lei va bene: lava i piatti, dipinge, fa le pulizie, scrive versi in italiano e in latino, insegna preghiere nuove, canti nuovi.Con lei il monastero è un mondo di preghiera e gioia, silenzio e gioia, fatica e gioia. Diventa famoso, tanto che ne vogliono uno così anche a Bologna, dove va a fondarlo appunto Caterina, come abbadessa. Porta con sé la madre, rimasta ancora vedova e 18 consorelle.  Siamo nel 1456: anche questo monastero s’intitola al Corpus Domini. Caterina compone testi di formazione e di devozione, e poi un racconto in latino della Passione (cinquemila versi), un breviario bilingue.Da superiora è la prima nella preghiera e nel servizio; vive in profonda umiltà e povertà. Allo scadere del triennio di abbadessa è felice di essere sostituita, ma dopo un anno deve riprendere le sue funzioni, perché la nuova eletta è diventata cieca. Sebbene sofferente e con gravi infermità che la tormentano, svolge il suo servizio con generosità e dedizione. All’inizio del 1463 le infermità si aggravano; verso la fine di febbraio è colta da forti sofferenze, che non la lasceranno più, ma è lei a confortare le consorelle nel dolore, assicurandole del suo aiuto anche dal Cielo. Dopo aver ricevuto gli ultimi Sacramenti, consegna al confessore lo scritto \"Le sette armi spirituali\" ed entra in agonia; il suo viso si fa bello e luminoso; guarda ancora con amore quante la circondano e spira dolcemente, pronunciando tre volte il nome di Gesù: è il 9 marzo 1463.Alla sua morte cominciò subito a realizzarsi una profezia nella quale si era sentita dire dagli angeli : Et gloria eius in te videbitur.Fu seppellita il giorno stesso nella nuda terra, ma a quattro mesi dal decesso, dice una relazione dell’epoca, durante un’esumazione, sul suo viso riapparvero per un po’ i colori naturali. Dopo varie peripezie il suo corpo trovò una collocazione soddisfacente che ancor oggi conserva: si trova nella cappella del Monastero del Corpus Domini, senza alcuna maschera, seduta, visibile a tutti e non sigillata.  Fu canonizzata da Pp Clemente XI (Giovanni Francesco Albani, 1700-1721) il 22 maggio 1712, solennità della SS. Trinità, dopo un lungo e laborioso processo che vide impegnati, e a titoli vari anche contrapposti, il Monastero e la città di Bologna.Ogni anno dall'8 al 16 marzo, al Monastero del Corpus Domini, che racchiude il Santuario, si celebra un Ottavario in onore di Santa Caterina, compatrona di Bologna. Significato del nome Caterina : \"donna pura\" (greco). Per approfondimenti, leggere la Catechesi di Papa Benedetto XVI: >>> Santa Caterina da Bologna Sintesi di \"Le sette armi spirituali\" :1. avere cura e sollecitudine nell’operare sempre il bene; 2. credere che da soli non potremo mai fare qualcosa di veramente buono; 3. confidare in Dio e, per amore suo, non temere mai la battaglia contro il male, sia nel mondo, sia in noi stessi; 4. meditare spesso gli eventi e le parole della vita di Gesù, soprattutto la sua passione e morte; 5. ricordarsi che dobbiamo morire; 6. avere fissa nella mente la memoria dei beni del Paradiso; 7. avere familiarità con la Santa Scrittura, portandola sempre nel cuore perché orienti tutti i pensieri e tutte le azioni.  (Per approfondimenti: Le sette armi spirituali) </p><hr/><h3>S. Domenico Savio (allievo di don Bosco (1842-1857))</h3><p>San Domenico SavioAllievo di S. Giovanni Bosco Memoria liturgica il 9 marzo:  cadendo questo giorno nel periodo di quaresima, le celebrazioni possono essere spostate al 6 maggio.  Domenico Savio, soprannominato in piemontese “Minòt”, nasce il 2 aprile 1842 a San Giovanni, frazione di Riva presso Chieri, agli estremi confini della provincia e della diocesi torinese. Fu il secondo di ben dieci fratelli, figli di Carlo, che svolge l’attività di fabbro, e di Brigida Gaiato, sarta. Il piccolo Domenico venne battezzato nella chiesa dell’Assunta in Riva il giorno stesso. Cresciuto in una famiglia ricca di valori, fin da piccolo impressionò moltissimo per la sua maturità umana e cristiana. Attendeva il sacerdote fuori dalla Chiesa, anche sotto la neve, per servire alla S. Messa. Era sempre allegro. Aveva preso con serietà la vita, tanto che - ammesso a soli sette anni alla Prima Comunione, che ricevette l'8 aprile 1849, tracciò in un quadernetto il suo progetto di vita: · “Mi confesserò molto sovente e farò la comunione tutte le volte che il confessore me lo permetterà. · Voglio santificare i giorni festivi. · I miei amici saranno Gesù e Maria. · La morte ma non peccati”. A 12 anni incontra don Bosco e gli chiede di essere ammesso nell'Oratorio di Torino, perché desiderava ardentemente studiare per diventare sacerdote. Don Bosco, stupito, gli disse: “Mi sembra che ci sia buona stoffa”. “Io sarò la stoffa: lei sia il sarto, allora”, aveva risposto Domenico.  Accolto all’Oratorio gli chiese di aiutarlo a \"farsi santo\". Mite, sempre sereno e lieto, metteva grande impegno nei doveri di studente e nel servire in ogni modo i compagni, insegnando loro il Catechismo, assistendo i malati, pacificando i litigi... Ai compagni, appena arrivato all'Oratorio, diceva: “Sappi che noi qui facciamo consistere la santità nello stare molto allegri”. Procuriamo “soltanto di evitare il peccato, come un grande nemico che ci ruba la grazia di Dio e la pace del cuore, di adempiere esattamente i nostri doveri”.  Fedelissimo al suo programma, sostenuto da un'intensa partecipazione ai sacramenti e da una filiale devozione a Maria, gioioso nel sacrificio, fu da Dio colmato di doni e carismi.  L'8 Dicembre 1854, proclamato il dogma dell'Immacolata dal Beato Pio IX (Giovanni Maria Mastai Ferretti, 1846-1878), Domenico si consacrò a Maria e cominciò ad avanzare rapidamente nella santità. Nel 1856 fondò con alcuni amici dell’Oratorio la \"Compagnia dell'Immacolata\" per un'azione apostolica di gruppo. Mamma Margherita disse a don Bosco: “Tu hai molti giovani buoni, ma nessuno supera il bel cuore e la bell'anima di Savio Domenico”. E spiegò: “Lo vedo sempre pregare, restando in chiesa anche dopo gli altri; ogni giorno si toglie dalla ricreazione per far visita al SS. Sacramento... Sta in chiesa come un angelo che dimori in Paradiso”. Muore a Mondonio il 9 Marzo 1857. Don Bosco ne scrisse la biografia, e piangeva ogni volta che la rileggeva. I suoi resti mortali si venerano nella Basilica di Maria Ausiliatrice. Papa Pio XI (Ambrogio Damiano Achille Ratti, 1922-1939) lo definì un “piccolo, anzi grande gigante dello spirito”. Domenico Savio fu beatificato a Roma il 5 marzo 1950 dal Venerabile Pio XII (Eugenio Pacelli, 1939-1958) e canonizzato il 12 giugno 1954 dallo stesso Papa. È patrono delle mamme in attesa, e per sua intercessione si registrano ogni anno un numero sorprendente di grazie. Significato del nome Domenico : \"consacrato al Signore\" (latino).</p><hr/><h3>SS. 40 martiri (legionari) di Sebaste in Armenia († 320)</h3><p>Santi 40 martiri (legionari) di Sebaste in Armenia († 320)Il 10 marzo nelle  Chiese d'Oriente ricorre la memoria dei 40 martiri di Sebaste, che il Martirologio Romano ricorda il 9 marzo e la chiesa armena il sabato dopo la metà della quaresima. La dodicesima legione dell'esercito romano era accampata agli inizi del IV secolo nella cittadina armena di Sebaste. Di fronte all'ordine dell'imperatore Licinio, il quale aveva comandato a tutti i militi romani di offrire sacrifici agli dei, quaranta soldati opposero un fermo rifiuto, a motivo della loro fede cristiana. Immediatamente processati, essi furono condannati a morire di freddo, dopo essere stati lasciati completamente nudi su di un lago gelato al rigore dell'inverno.La vicenda dei 40 martiri di Sebaste fu presto narrata e proposta come esempio di testimonianza comunitaria resa a Cristo fino al dono della vita. Nell'iconografia tradizionale si sottolinea l'aiuto reciproco che i 40 martiri si prestarono gli uni agli altri di fronte alla morte ormai certa. Secondo la tradizione, fu Emmelia, madre di Basilio di Cesarea, a far costruire la prima chiesa dedicata alla loro memoria, che si estese rapidamente a tutte le chiese cristiane.Martirologio Romano: A Sebaste in Armenia, passione dei quaranta SS., legionari cappadoci, che, compagni non di guerra ma di fede e obbedienza alla volontà del Padre celeste, al tempo dell’imperatore Licinio furono imprigionati e a lungo torturati, quindi costretti, in un inverno rigidissimo, a pernottare nudi su uno stagno ghiacciato, ed infine, con le gambe spezzate, portarono a compimento il loro martirio.</p>"
  },
  {
  "id": "10",
  "imagen": "Martedì 10 Marzo",
  "contenido": "<hr/><h3>S. John Ogilvie (sacerdote S.J. e martire (1579-1615))</h3><p>San Giovanni OgilvieSacerdote S.J. e martire Giovanni, al secolo John, Ogilvie nasce nel 1579 a Drum in Scozia e di lui non si sa nulla con certezza prima del 1593, anno in cui fu inviato quattordicenne sul Continente a studiare, come molte famiglie facoltose della Gran Bretagna, facevano con i loro figli in quell’epoca.  Convertitosi al cattolicesimo, studiò a Douai (F) ; a Lovanio (B); a Ratisbona (D) nel Collegio dei benedettini scozzesi; pressi i Gesuiti ad Olmütz, dove sentì la chiamata di Dio allo stato religioso. Ottenne, così, di essere ammesso al noviziato gesuita di Brunn in Moravia, in cui entrò il 24 dicembre 1599, aveva vent’anni. Terminati gli studi in teologia, fu ordinato sacerdote a Parigi nel 1610 e destinato a Rouen. Il suo desiderio, però, sin dai tempi di Lovanio, era quello di ritornare nella sua patria, la Scozia, per lavorare nelle missioni cattoliche; bisogna ricordare che in tutta la Gran Bretagna era in corso la persecuzione anticattolica.  Dopo più di due anni di richieste, fu esaudito e nell’autunno del 1613, dopo 22 anni di assenza, riuscì finalmente ad entrare in Scozia con la falsa identità di “capitano Watson”. Prese ad operare nell’apostolato missionario ad Edimburgo, ospite di Guglielmo Sinclair, avvocato al Parlamento e fervente cattolico.  Celebrava clandestinamente le S. Messe, frequentatissime, predicando fattivamente ai tanti cattolici che meditavano con interesse la sua parola; si spinse travestito, anche nelle carceri a confortare i molti cattolici prigionieri. Si recò anche a Londra e Glasgow e fu proprio in questa città, che venne arrestato il 4 ottobre 1614, su denuncia di Adam Boyd, fatta all’arcivescovo protestante. Subì per quattro mesi dolorosissime torture e, restando sempre strettamente incatenato, tanto da poter compiere pochissimi movimenti, finì davanti ai giudici scozzesi per cinque volte, dal 1614 al 1615. Rimangono due resoconti molto particolareggiati dei processi: uno redatto dallo stesso Giovanni Ogilvie e completato dai compagni di prigionia, l’altro è costituito dalla relazione ufficiale inglese fatta scrivere dall’arcivescovo protestante Spottiswood, subito dopo il supplizio del martire.  Il 10 marzo 1615, il sacerdote viene dichiarato reo di lesa maestà dal tribunale di Glasgow e condannato a morte mediante impiccagione: la sentenza venne eseguita nel pomeriggio dello stesso giorno.Fu subito sepolto nel cimitero dei condannati e dei suoi resti non se ne seppe più nulla. Fu beatificato il 22 novembre 1929 da Pp Pio XI (Ambrogio Damiano Achille Ratti, 1922-1939) e canonizzato il 17 ottobre 1976 dal Beato Paolo VI (Giovanni Battista Montini, 1963-1978) che concluse la sua omelia nei seguenti termini :  « Noi siamo spesso portati a considerare nei martiri le sofferenze fisiche, le atroci e crudeli sofferenze alle quali essi sono sottoposti, più che il loro motivo, tanto è l’orrore ch’esse provocano nella nostra mente e nella nostra sensibilità. Ma non sono le sofferenze il titolo supremo specifico della loro grandezza e della loro autorità a nostro riguardo. Ce lo ricorda S. Agostino dicendo che non è la pena, ma la loro causa che fa i martiri veri: “quod martyres veros non faciat poena, sed causa» (S. Augustini Ep. 89: PL 2, 310).E quale fu la causa del martirio di Giovanni Ogilvie? È facile scoprirla: la fede, dicevamo. Ma la fede è un mondo: quale punto della fede, quale verità della fede fece da centro al combattimento del suo martirio? La voce autorizzata da Cristo ad annunciarla: “voi mi sarete testi” (At 1, 8), testimoni, araldi, martiri. “Andate e insegnate” (Mt 28, 19): “chi ascolta voi, ascolta me” (Lc 10, 16) disse Gesù...Scoperto questo punto centrale e dolente della testimonianza di Giovanni Ogilvie noi non andremo oltre nel nostro discorso; ci basterà registrare che la santità del nostro eroe è caratterizzata dalla sua testimonianza di devozione al magistero della Chiesa e di fede nella Messa, atto di culto che celebra la Parola di Dio e realmente la rende presente. Ma ora noi vogliamo fare dell’elogio di Ogilvie un’apologia polemica. Vogliamo piuttosto esprimere la sovrana speranza che il suo martirio giovi a confermare la nostra fede nel magistero della Chiesa e nel prodigio sacramentale e sacrificale dell’Eucaristia. La speranza che intorno a queste somme verità testimoniate dal nuovo Santo convergano i passi, convergano i cuori di quelli che allora, al momento del suo martirio, lo condannarono come traditore della lealtà dovuta alla Potestà civile della sua patria, mentre altro non fu che assertore dell’autonomia della Potestà religiosa secondo la sentenza eterna di Cristo Signore: “Date a Cesare ciò ch’è di Cesare, e date a Dio ciò ch’è di Dio” (Mt 22, 21).Così, che, con serena comprensione dei drammi della storia passata, e con amico presagio d’una più felice storia avvenire, noi possiamo oggi attribuire a gloria del nostro Martire, con quanti altri soffrirono per la medesima causa, il merito d’aver eroicamente contribuito col suo sacrificio a rivendicare alla civiltà la libertà religiosa, quale il recente Concilio ha illustrata nella sua dichiarazione «Dignitatis Humanae»: nessuno dev’essere costretto, nessuno dev’essere impedito a professare la religione, mentre per tutti esiste il grave obbligo morale di cercare e seguire la verità, quella religiosa specialmente (Dignitatis Humanae, 2, 6, 9; S. Augustini Contra litteras Petiliani: PL 43, 315). Perciò il Santo da noi venerato, lungi dall’essere emblema di discordia civile o spirituale, placherà l’infausta memoria della violenza o dell’abuso d’autorità per causa religiosa, e ci aiuterà tutti a risolvere le vertenze relative al nostro credo rispettivo in propositi di mutuo rispetto, di serena ricerca e di fedele adesione alla Verità per ricomporre quella sospirata unità di fede e di carità, che Cristo ci insegnò essere espressione suprema del suo Vangelo (Cfr. Io. 17).Ed affinché noi tutti siamo resi degni di giungere a questo epilogo della nostra celebrazione agiografica, ed a questa sorgente di ascetica imitazione, invocheremo umili e fidenti: San Giovanni Ogilvie, prega per noi! » Significato del nome Giovanni: “il Signore è benefico, dono del Signore” (ebraico).</p><hr/><h3>S. Marie-Eugénie di Gesù (vergine e  fondatrice (1817-1898))</h3><p>Santa Maria Eugenia di GesùVergine, fondatrice della Congregazione:\"Religieuses de l'Assomption\" Maria Eugenia di Gesù, al secolo Anne-Eugénie Milleret de Brou, nasce a Metz (F) il 25 agosto 1817 in una famiglia agiata non praticante, pur tuttavia riceve un'educazione cattolica. Suo padre, seguace di Voltaire e liberale, è un ricco banchiere e s’interessa di politica più che della famiglia.  Anna-Eugenia è intelligente e molto sensibile, l’ambiente familiare sviluppa in lei curiosità intellettuale, interesse per le questioni sociali e una visione aperta delle cose e del mondo. Quest’educazione senza Chiesa, senza Cristo, senza scuola, si allea a una grande libertà e a un altrettanto grande senso di responsabilità. Fa la Prima Comunione nel 1829.Vive una giovinezza felice, ma non le sono risparmiate le sofferenze. Suo padre fa fallimento e perde le banche e il patrimonio di famiglia; in seguito a ciò i genitori, nel 1830, si separano e Anna-Eugenia deve abbandonare la casa della sua infanzia per andare a Parigi con sua madre, mentre il suo fratello preferito, Luigi, andrà con il padre.A Parigi, nel 1832, sua madre muore di colera. Anna-Eugenia, a soli 15 anni, si ritrova in balia di se stessa, agitata da un turbinio di pensieri, sola in una società frivola e superficiale. Visse un periodo di forte apatia dalla quale fu scossa grazie alla predicazione, nella Cattedrale Notre-Dame,  di P. Jean-Baptiste Henri Lacordaire, durante la Quaresima del 1836.  Spinta dal religioso, Anna-Eugenia incontrò l'abate Théodore Combalot che da tempo voleva fondare una comunità di suore dedita all'educazione delle figlie della borghesia liberale. Dopo un periodo di \"noviziato\" e di studio della teologia, il 30 aprile 1839, diede vita, a Parigi, alla nuova Congregazione \"Religieuses de l'Assomption\". Le sue costituzioni vennero approvate dall'arcivescovo di Parigi nel 1840. A Natale del 1844 Anna-Eugenia prese il nome di Maria Eugenia di Gesù e assunse la conduzione dell'Opera. Gli inizi per le Suore dell’Assunzione furono difficili, soprattutto a causa della vaghezza delle intenzioni di Combalot; la Milleret de Brou trovò, invece, un valido collaboratore in P. Emmanuel d'Alzon a cui diede anche l'idea di fondare gli Agostiniani dell'Assunzione (detti comunemente Assunzionisti). L'istituto ricevette il \"decretum laudis\" (decreto di lode pontificio) il 2 aprile 1855 e venne approvato definitivamente dalla Santa Sede l'11 aprile 1888. Nel 1894, all'età di 77 anni, per motivi di salute, lascia la direzione della Congregazione. Poco a poco, completamente immobilizzata dalla paralisi, muore il 10 marzo 1898. Madre Maria Eugenia di Gesù è stata innalzata agli onori dell'altare dal Beato Paolo VI (Giovanni Battista Montini, 1963-1978), il 9 febbraio 1975, e proclamata santa da Papa Benedetto XVI (Joseph Ratzinger, 2005-2013), il 3 giugno 2007, in Piazza S. Pietro a Roma.  Le Religiose dell'Assunzione si dedicano principalmente all'istruzione e all'educazione cristiana della gioventù.Sono presenti in Europa (Belgio, Danimarca, Francia, Italia, Lituania, Regno Unito, Spagna, Svezia), in Africa (Benin, Burkina Faso, Camerun, Ciad, Congo, Costa d'Avorio, Kenya, Niger, Ruanda, Tanzania, Togo), nelle Americhe (Argentina, Brasile, Cile, Cuba, Ecuador, Guatemala, El Salvador, Messico, Nicaragua, USA) e in Asia (Filippine, Giappone, India, Thailandia, Vietnam); la sede generalizia è a Parigi. Al 31 dicembre 2005, la congregazione contava 1263 religiose in 170 case Per approfondimenti:>>> Biografia</p><hr/><h3>B. Elías do Socorro Nieves (sac. O.S.A. e martire († 1928))</h3><p>Beato Elías do Socorro Nieves Sacerdote agostiniano e martire (†1928) Commemorazione: Martyrologium Romanum il 10 marzo (dies natalis). Ordo Fratrum Sancti Augustini l’11 ottobre. Elías do Socorro, al secolo Matteo Elías, nasce nell'Isola di S. Pedro, Yuriria (Guanajuato - Messico) il 21 settembre 1882 da Ramòn Nieves e Rita Castillo. I genitori, agricoltori di modeste condizioni economiche, erano cattolici praticanti. Alcuni anni dopo la nascita di Matteo vendettero la loro proprietà e la famiglia si trasferì dall'isolotto alla cittadina di Yuriria, avendo ottenuto il padre il lavoro di corriere postale.Dovette tardare ad entrare tra gli Agostiniani, come ardentemente desiderava, sia per motivi di salute che per la sua condizione di povertà. Per questo arrivò ad essere sacerdote solo nel 1916, a 34 anni. Dopo le sue prime esperienze pastorali, gli fu affidato il vicariato alla Cañada de Caracheo, una borgata molto povera. Lì egli ha svolto la sua breve ma intensa vita di sacerdote, impegnandosi senza riserve per i suoi parrocchiani, infondendo in essi il conforto e la speranza cristiana e condividendone tutti i disagi e le sofferenze. Ma il Messico stava vivendo uno dei momenti più tragici della sua storia. Uscito dalla dominazione spagnola con la guerra d’indipendenza del 1822, non era mai riuscito a incamminarsi verso una vera unità nazionale. Le nazioni ricche, che accampavano enormi diritti per concessioni sul petrolio e altre risorse del sottosuolo, fomentavano ogni possibile divisione interna, a cui facevano da cassa di risonanza i latifondisti e, purtroppo, anche degli ecclesiastici di alto rango, tutti accaniti nella difesa dei loro antichi privilegi. Contro tutti costoro il clima era fortemente acceso, sfociando anche in forme di duro anticlericalismo, di cui spesso facevano le spese i sacerdoti che stavano in mezzo alla gente povera. Non c'era, in pratica, un vero potere centrale, una sicurezza del diritto, una speranza di appello e di giustizia. Chiunque avesse avuto modo di arruolare gente e di ammassare armi faceva la legge e diveniva ‘la legge’. Odi, rivalità, lotte incrociate e senza quartiere esplodevano come le bolle in una massa di magma incandescente. La paura di tutti era che un giorno o l'altro potesse arrivare, magari nel più piccolo centro sperduto nelle campagne, un gruppo di quella gente. E, infatti, arrivò anche a Cañada de Caracheo. Era il 7 marzo 1928. Ma già da un paio d’anni il governo aveva emanato drastiche disposizioni allo scopo di impedire qualsiasi attività religiosa che non fosse sotto il controllo diretto dell'autorità civile. Disposizioni che in genere non venivano osservate, però permettevano qualunque eccesso a chi aveva il dente avvelenato contro la religione. In genere la vita religiosa continuava più o meno normalmente, ma in un clima di grossi rischi. Andava bene finché andava bene, ma se qualcosa si inceppava, erano guai. Padre Elías, per prudenza, si nascose in una grotta tra i monti.  Grotta da eremita dalla quale usciva regolarmente per prestare, ai suoi parrocchiani, tutte le cure religiose, come se nulla fosse cambiato. Prudenza, ma senza paura. I suoi parrocchiani, che non capivano nulla delle misure governative, capivano lui e lo amavano sempre di più. Il 7 marzo, dunque, arrivò un distaccamento di soldati alla ricerca, sembra, di certi ladri di bestiame. Essendo un’ora tardiva, decisero di pernottare nella chiesa parrocchiale. Ma al tentativo di forzare le porte la gente si ribellò e ci fu una sparatoria. I soldati allora chiesero dei rinforzi e un altro distaccamento raggiunse il paese. Il giorno 9 stanarono P. Elías, travestito da contadino, ma fu lui stesso a dichiararsi sacerdote quando gli chiesero le generalità. Fu immediatamente fatto prigioniero, insieme a due giovani contadini, i fratelli Sierra, che cercavano di tenerlo nascosto. La mattina del 10, soldati e prigionieri partirono alla volta di Cortazar, da cui dipendeva la Cañada, ma i prigionieri non vi arrivarono. Prima toccò ai fratelli Sierra ai quali fu permesso che il Padre li confessasse, poi furono fucilati mentre gridavano: “Viva Cristo Re!”. Ripresero il cammino. Vicini ormai a Cortazar, il comandante fermò il drappello e disse a P. Elías con sarcasmo: “Ora sta a voi. Fateci vedere se sapete morire come sapete dir Messa”. Il Padre rispose: “È giusto. Morire per la religione è un sacrificio gradito a Dio”. Su sua richiesta gli concessero una mezz’ora per prepararsi al grande passo che per lui era come l'offertorio di una Messa con Gesù. Fu lui a scuotere la pesantezza del momento dicendo: “Eccomi, io sono pronto”. Quando i fucili furono spianati, egli disse con decisione: “Ora inginocchiatevi. Vi voglio benedire in segno di perdono”. Si inginocchiarono tutti, eccetto il comandante che gridò: “Io non voglio benedizioni. Mi basta la carabina”. E mentre il Padre aveva ancora la mano alzata per benedire, gli sparò al cuore. Il Padre fece in tempo a gridare con chiarezza anche lui: “Viva Cristo Re!”. Le parole di sant’Agostino, “se desideri avere vita in Cristo, non aver paura di morire per Cristo” (In Joa. ev. 52,2), in lui si compirono con esattezza. Subito la gente prese a venerarlo come un santo martire. Il suo corpo venne tumulato in un'apoteosi di folla, la terra imbevuta del suo sangue è stata conservata come reliquia, il luogo della fucilazione fu subito il suo santuario. Il suo sacrificio è stato un'offerta per la pacificazione del popolo. Elías do Socorro Nieves è stato beatificato a Roma, insieme ad altri 4 Servi di Dio: Giovanni Battista Piamarta, Domenico Lentini, Maria di Gesù Émilie D'outremont e Maria Teresa Fasce (agostiniana), il 12 ottobre 1997, da San Giovanni Paolo II (Karol Józef Wojtyła, 1978-2005).Per approfondimenti biografici: >>>Maria Teresa Fasce ed Elia Del Soccorso Nieves</p>"
  },
  {
  "id": "11",
  "imagen": "Mercoledì 11 Marzo",
  "contenido": "<hr/><h3>S. Costantino (re e martire in Scozia (ca.  520-576))</h3><p>San Costantino Re e martire in Scozia (ca. 520-576Costantino è un nome fortunato e lo dimostra il lungo elenco di santi che lo hanno onorato, a cominciare dallo stesso imperatore Costantino, il cui culto si estese lentamente in tutto l'Oriente fino a che il suo nome fu incluso ufficialmente nei Sinassari e se ne celebrò la festa il 21 maggio insieme con quella di sua madre Elena. Anche se l'opera di questo grande imperatore a favore del cristianesimo, del quale comprese l'inarrestabile forza, portò i cristiani ad esaltare i grandi meriti e a stendere un velo sulle sue non poche deficienze, in Occidente ottenne un culto limitato ad alcune regioni più soggette all'influsso bizantino, come la Sicilia, la Calabria e la Sardegna.Oggi la Chiesa latina celebra un altro Costantino, re anch'egli, che coronò una travagliatissima esistenza con la corona del martirio, grazie al quale il suo nome emerse dalle fitte nebbie medievali per imporsi alla devozione dei cristiani, soprattutto in Gran Bretagna e in Irlanda. Aveva cominciato piuttosto male conducendo vita scellerata, sia in pubblico che in privato, macchiandosi di varie colpe tra cui quelle di pluri-assassinio e di sacrilegio; per essere più libero nelle sue imprese galanti aveva divorziato dalla moglie. Poi, toccato dalla grazia, si convertì non negli anni della senilità, ma ancor giovane e prestante, mutando radicalmente vita. Anzitutto abbandonò il trono e il potere e per fare penitenza delle tante colpe commesse andò a rinchiudersi nel monastero irlandese di Rathan.Era l'epoca della grande fioritura del monachesimo irlandese, iniziata già negli anni della predicazione di S. Patrizio e protrattasi nei secoli successivi, grazie a una nutrita schiera di santi. Sotto la guida di S. Columba, l'ex re Costantino, consacrato sacerdote dopo sette anni di vita austera, spesa nell'esercizio dell'ascesi cristiana e nello studio della Scrittura, tornò nella Scozia, questa volta non con le insegne della regalità ma sotto le umili vesti del monaco, per predicarvi il vangelo. Fu in questo periodo che il paese dei Pitti si convertì al cristianesimo, assumendo il nome di ‘Scotia’, che fino a quell'epoca apparteneva all'Irlanda.Costantino si era recato a edificare il regno di Dio nella terra che era stata teatro delle sue nefandezze, cancellate ormai dal perdono di Dio e dalla estrema testimonianza del suo amore a Cristo: Costantino infatti colse la palma del martirio in Scozia, dove fu trucidato da alcuni pagani fanatici, per la sua fede nel vangelo che andava predicando.La festa di San Costantino è celebrata il 9 marzo in Galles e Cornovaglia, l’11 marzo in Scozia ed il 18 marzo in Irlanda, anche se il Martyrologium Romanum lo commemora soltanto in data odierna.</p><hr/><h3>S. Eulogio di Cordova (sacerdote e martire († 859))</h3><p>Sant’EulogioSacerdote e martire Nel 711 Cordova, importante città spagnola dell’Andalusia, viene sottomessa alla dominazione araba. Entro il 785 non rimase nessuna chiesa cristiana nel centro città e gli edifici di culto cristiano furono confinati ai margini dell'abitato. La successione episcopale sembra tuttavia che sia mantenuta con continuità, attestata da una cronaca araba della seconda metà dell'XI secolo. Tuttavia, a Cordova, nel IX secolo, ci furono i primi martiri della persecuzione islamica anticristiana: Adolfo, Giovanni, Leocricia ed Eulogio. Eulogio non è che il più importante fra la folta schiera dei “Martiri di Cordova”. Numerosissimi cristiani, infatti, testimoniarono la loro fede in Cristo con il supremo sacrificio dell’effusione del loro sangue presso Cordova.  Strappata ai Visigoti dagli Arabi nel 771, la città raggiunse il suo apogeo culturale nel X secolo, prima di essere riconquistata nel 1236 dal celebre sovrano (san) Ferdinando III di Castiglia. Bisogna constatare, ad onor del vero, che i musulmani non si mostrarono sempre feroci persecutori dei cristiani, ai quali solitamente si limitavano ad imporre di non testimoniare pubblicamente la loro fede cristiana e soprattutto di versare periodicamente un cospicuo tributo: se ciò, da un punto di vista puramente politico, portava a provocare uno spirito d’indipendenza e di autonomia da parte della popolazione indigena, quest’ultima, in quanto cristiana, non poteva certo tollerare una sorta di ibernazione religiosa. Nacquero così sporadiche reazioni alla dominazione dei mori, che venivano facilmente soffocate con altrettanto sporadiche persecuzioni. Fu proprio in tale contesto che si collocò il martirio di Eulogio, sacerdote, vescovo eletto di Toledo. Non potendo a qualunque costo accettare o tollerare la passività dei cristiani, egli scrisse e predicò apertamente contro il Corano.  Imprigionato una prima volta, venne rilasciato dopo che egli aveva confortato e rianimato i suoi compagni di prigionia con un’efficace “Esortazione ai martiri”. Nominato vescovo di Toledo, non poté neppure essere consacrato e prendere possesso della sua sede: l’11 marzo 859 venne infatti decapitato, in esaudimento del suo grande desiderio.</p><hr/><h3>BB. Frano Gjini (Mati Prennushi,Cyprian Nika († Scutari,1948))</h3><p>Beati Frano Gjini, vescovo Mati (Pal) Prennushi, sacerdote o.f.m. Cyprian (Dedë) Nika, sacerdote francescano Martiri († 11 marzo 1948 a Scutari)Frano Gjini nasce a Scutari, Albania, il 20 settembre 1886. Vescovo-abate di Sant’Alessandro a Orosh, nel distretto di Mirdita, esercitò il ministero episcopale impegnandosi a correggere le antiche usanze popolari che confliggevano con l’insegnamento della Chiesa. Convocato dal dittatore Enver Hoxha, rifiutò di essere a capo di un’ipotetica Chiesa di Stato, affermando con coraggio che mai avrebbe separato il suo gregge dalla Santa Sede. Fu condannato a morte l’8 gennaio 1948 e fucilato l’11 marzo seguente insieme ai padri francescani Cyprian Nika e Mati Prennushi.Mati Prennushi, al secolo Pal, nasce a Scutari il 2 ottobre 1881. Fu dall’infanzia allievo dei Frati Minori ed entrò nel loro Ordine. Partecipò alle lotte per l’indipendenza dell’Albania e per due volte rischiò la condanna a morte, sotto dominatori diversi. Fu padre provinciale dal 1943 al 1948, anno della sua morte, avvenuta dopo il suo ultimo arresto, offerta in sacrificio per il bene della sua patria. Venne fucilato a Scutari l’11 marzo 1948, insieme al confratello Cyprian Nika e al vescovo Frano Gjini. Cyprian Nika, al secolo Dedë, nasce a Scutari il 19 luglio 1900. Francescano albanese fu padre provinciale della provincia d’Albania e padre guardiano del convento di Scutari. Arrestato dalla polizia segreta comunista col pretesto di aver collaborato all’occultamento di un deposito di armi dietro l’altare di una chiesa, venne a lungo torturato, anche se cercava, sulla base di argomentazioni filosofiche, di condurre i suoi persecutori a credere in Dio. Venne fucilato a Scutari l’11 marzo 1948, insieme al confratello Mati Prennushi e al vescovo Frano Gjini. Frano Gjini, Mati Prennushi, Cyprian Nika, inseriti nel gruppo dei 38 martiri uccisi in Albania durante il regime comunista, sono stati beatificati il 5 novembre 2016 (>>> BB. Martiri Albanesi: Vinçenc Prennushi e 37 compagni), sulla piazza della cattedrale di Santo Stefano a Scutari (Albania). A celebrare la Messa in rappresentanza del Papa, il card. Angelo Amato, alla presenza di dieci mila fedeli, molti arrivati dall'estero. Tra i partecipanti anche il Capo dello Stato, Bujar Nichani, il presidente del Parlamento, diversi ministri e rappresentanti delle altre religioni.</p>"
  },
  {
  "id": "12",
  "imagen": "Giovedì 12 Marzo",
  "contenido": "<hr/><h3>S. Luigi Orione (sacerdote e fondatore (1872-1940))</h3><p>San Luigi OrioneSacerdote e fondatore« Parvum Opus Divinae Providentiae »(Piccola Opera della Divina Provvidenza)  La data di culto indicata nel Martyrologium Romanum è il 12 marzo (dies natalis). Per la Chiesa di Milano, il giorno della memoria è quello della beatificazione: 26 ottobre.  Luigi Giovanni Orione, nasce a Pontecurone nella diocesi di Tortona, il 23 giugno 1872. Il padre era selciatore di strade; la madre, donna di casa, di profonda fede e di alto senso educativo. Pur avvertendo la vocazione al sacerdozio, per tre anni (1882-1885) aiutò il padre come garzone selciatore. Il 14 settembre 1885, a 13 anni, venne accolto nel convento francescano di Voghera (Pavia), ma una polmonite ne mise in pericolo la vita e dovette tornare in famiglia nel giugno 1886. Dall'ottobre 1886 all'agosto 1889 fu allievo dell'Oratorio di Valdocco in Torino diretto da S. Giovanni Bosco; l'insegnamento ricevuto e l'esperienza vissuta, con il santo innovatore, non si cancellò più dal suo animo, costituendo una direttiva essenziale per le sue future attività in campo giovanile. A Torino conobbe anche le opere di carità di S. Giuseppe Benedetto Cottolengo, vicine all'Oratorio salesiano. Inaspettatamente lasciò i salesiani e nel 1889 entrò nel seminario di Tortona per studiare filosofia per due anni. Al termine del corso, proseguì gli studi teologici, alloggiando in una stanzetta sopra il duomo dove prestava servizio per le Messe; riceveva anche un piccolo compenso per le sue necessità. Nel duomo ebbe l'opportunità di avvicinare i ragazzi a cui impartiva lezioni di catechismo, ma la sua angusta stanzetta non bastava, per cui il vescovo, conscio dell'importanza dell'iniziativa, gli concesse l'uso del giardino del vescovado.  Il 3 luglio 1892, il giovane chierico Luigi Orione, inaugurò il primo oratorio intitolato a S. Luigi; l'anno successivo riuscì ad aprire un collegio detto di S. Bernardino, subito frequentato da un centinaio di ragazzi.  Il 13 aprile 1895, venne ordinato sacerdote, celebrando la prima Messa fra i suoi ragazzi, che nel frattempo si erano trasferiti nell'ex convento di S. Chiara. Attorno a lui si riunirono altri sacerdoti e chierici, formando il primo nucleo della futura congregazione; si impegnò con tutte le sue forze in molteplici attività: visite ai poveri ed ammalati, lotta contro la Massoneria, diffusione della buona stampa, frequenti predicazioni, cura dei ragazzi.  Si precipitò a soccorrere le popolazioni colpite dal terremoto del 1908 a Messina e Reggio Calabria. S. Pio X gli diede l'incarico, che durò tre anni, di vicario generale della diocesi di Messina. Stessa operosità dimostrò negli aiuti ai terremotati della Marsica nel 1915, accogliendo altri orfani, a cui diede come a tutti, il vivere, l'istruzione, il lavoro. Se S. Giovanni Bosco fu l'esempio per l'educazione dei ragazzi e S. Giuseppe Benedetto Cottolengo fu l'esempio per le opere di carità, egli girò varie volte l'Italia per raccogliere vocazioni e aiuti materiali per le sue molteplici opere. Per curare tante attività, fondò la Congregazione dei Figli della Divina Provvidenza e le Piccole Missionarie della Carità; dal lato spirituale e contemplativo, fondò gli Eremiti della Divina Provvidenza e le Suore Sacramentine, a queste due Istituzioni ammise anche i non vedenti. Lo zelo missionario di Don Orione, che già si era espresso con l'invio in Brasile nel 1913 dei primi suoi religiosi, si estese poi in Argentina e Uruguay (1921), in Palestina (1921), in Polonia (1923), a Rodi (1925), negli Stati Uniti d'America (1934), in Inghilterra (1935), in Albania (1936). Egli stesso, nel 1921-1922 e nel 1934-1937, compì due viaggi missionari nell'America Latina, in Argentina, Brasile, Uruguay, spingendosi fino al Cile. Godette della stima personale dei Papi S. Pio X (Giuseppe Melchiorre Sarto, 1903-1914), Benedetto XV (Giacomo della Chiesa, 1914-1922), Pio XI (Ambrogio Damiano Achille Ratti, 1922-1939), del Venerabile Pio XII (Eugenio Pacelli, 1939-1958) e delle Autorità della Santa Sede che gli affidarono molti delicati incarichi per risolvere problemi e sanare ferite sia all'interno della Chiesa che nei rapporti  con il mondo civile. Si prodigò con prudenza e carità nelle questioni del modernismo, nella promozione della Conciliazione tra Stato e Chiesa in Italia, nell'accoglienza e riabilitazione dei sacerdoti \"lapsi\". Fu predicatore, confessore e organizzatore instancabile di pellegrinaggi, missioni, processioni, presepi viventi e altre manifestazioni popolari della fede. Grande devoto della Madonna, ne promosse la devozione con ogni mezzo. Con il lavoro manuale dei suoi chierici innalzò i Santuari della Madonna della Guardia a Tortona (1931) e della Madonna di Caravaggio a Fumo (1938). Nell'inverno del 1940, già sofferente di angina pectoris e dopo due attacchi di cuore aggravati da crisi respiratorie, Don Orione si lasciò convincere dai confratelli e dai medici a cercare sollievo in una casa della Piccola Opera a Sanremo, anche se, come diceva,“non è tra le palme che voglio vivere e morire, ma tra i poveri che sono Gesù Cristo”. Dopo soli tre giorni, circondato dall'affetto e dalle premure dei confratelli, don Orione muore il 12 marzo 1940, sospirando: “Gesù! Gesù! Vado”. La sua salma, contesa dalla devozione di tanti devoti, ricevette solenni onoranze a Sanremo, Genova, Milano, terminando l'itinerario a Tortona, ove venne tumulata nella cripta del santuario della Madonna della Guardia; venticinque anni dopo, nel 1965, fu fatta la ricognizione della salma che fu trovata completamente intatta e di nuovo tumulata. Il fondatore della « Piccola Opera della Divina Provvidenza » è stato beatificato il 26 ottobre 1980 e canonizzato da San Giovanni Paolo II (Karol Józef Wojtyła, 1978-2005), il 16 maggio 2004, data di culto in cui lo ricorda ogni anno la Congregazione da lui fondata. Significato del nome Luigi (derivato da Lodovico) : “combattente valoroso” (franco-tedesco). Per approfondimenti:>>> Opera Don Orione</p><hr/><h3>S. Simeone il Nuovo Teologo (abate (949-1022))</h3><p>San Simeone il Nuovo TeologoAbate Simeone il Nuovo Teologo nasce nel 949 a Galatai, in Paflagonia (Asia Minore), da una nobile famiglia di provincia. Ancora giovane, si trasferì a Costantinopoli per intraprendere gli studi ed entrare al servizio dell’imperatore. Ma si sentì poco attratto dalla carriera civile che gli si prospettava e, sotto l’influsso delle illuminazioni interiori che andava sperimentando, si mise alla ricerca di una persona che lo orientasse nel momento pieno di dubbi e di perplessità che stava vivendo, e che lo aiutasse a progredire nel cammino dell’unione con Dio. Trovò questa guida spirituale in Simeone il Pio (Eulabes), un semplice monaco del monastero di Studios, a Costantinopoli, che gli diede da leggere il trattato La legge spirituale di Marco il Monaco. In questo testo Simeone il Nuovo Teologo trovò un insegnamento che lo impressionò molto: “Se cerchi la guarigione spirituale - vi lesse - sii attento alla tua coscienza. Tutto ciò che essa ti dice fallo e troverai ciò che ti è utile”. Da quel momento - riferisce egli stesso - mai si coricò senza chiedersi se la coscienza non avesse qualche cosa da rimproverargli. Simeone entrò nel monastero degli Studiti, dove, però, le sue esperienze mistiche e la sua straordinaria devozione verso il Padre spirituale gli causarono difficoltà. Si trasferì nel piccolo convento di San Mamas, sempre a Costantinopoli, del quale, dopo tre anni, divenne il capo, l’igumeno. Lì condusse un’intensa ricerca di unione spirituale con Cristo, che gli conferì grande autorità. È interessante notare che gli fu dato l’appellativo di “Nuovo Teologo”, nonostante la tradizione riservasse il titolo di “Teologo” a due personalità: all’evangelista Giovanni e a Gregorio di Nazianzo. Soffrì incomprensioni e l’esilio, ma fu riabilitato dal Patriarca di Costantinopoli, Sergio II. Simeone il Nuovo Teologo passò l’ultima fase della sua esistenza nel monastero di Santa Marina, dove scrisse gran parte delle sue opere, divenendo sempre più celebre per i suoi insegnamenti e per i suoi miracoli. Muore il 12 marzo 1022 presso Palukiton, sul Bosforo. Purtroppo solamente da un secolo la Chiesa d’Occidente è in grado di accedere alla lettura delle sue opere. Celeberrimo invece da sempre nella Chiese d’Oriente, specialmente ortodosse, San Simeone il Nuovo Teologo è considerato, non a torto, uno dei più grandi mistici dell’epoca bizantina post-patristica. Recente è la pubblicazione in Italia delle Catechesi attribuite al santo, nonché la sua autobiografia mistica, intitolata “Inni e preghiere”, una raccolta di versi di altissima levatura teologica e mistica attraverso cui San Simeone si racconta, si scrive, si dice, lascia qualcosa di sé. Significato del nome Simeone : \"Dio ha esaudito\" (ebraico).  Per approfondimenti, leggere la Catechesi di Papa Benedetto XVI: >>> Simeone il Nuovo Teologo  </p><hr/><h3>B. Girolamo da Recanati (sacerdote O.S.A. († 1350))</h3><p>Beato Girolamo da Recanati Sacerdote O.S.A. († 1350)G irolamo da Recanati, al secolo Girolamo Gherarducci, nasce a Recanati ma, al giorno d’oggi, gli studiosi, nonostante i numerosi tentativi, non sono ancora riusciti nell’intento di collocarlo in una data almeno probabile. Visse probabilmente sulla scia di San Nicola da Tolentino (1254-1305), come tanti beati marchigiani, ma la sua fama di santità non valicò i confini delle Marche e gli storici locali hanno messo in luce i fatti straordinari trascurando ogni riferimento storico concreto.Ha vissuto nel convento agostiniano di Recanati (Macerata), dove morì il 12 marzo 1350. Si distinse come uomo di pace in quei tempi di lotte fratricidePapa Pio VII (Barnaba Chiaramonti, 1800-1823) confermò, nel 1804, il culto del Beato, le cui spoglie mortali si venerano nella chiesa di Sant'Agostino in Recanati. La sua memoria liturgica ricorre il 12 marzo.</p>"
  },
  {
  "id": "13",
  "imagen": "Venerdì 13 Marzo",
  "contenido": "<hr/><h3>S. Leandro di Siviglia (vescovo (ca. 534-600/601))</h3><p>San Leandro di SivigliaVescovo Leandro nasce attorno all’anno 534. Apparteneva ad un'antica famiglia romana di Cartagena; il padre Saveriano, morì in giovane età e fu il primo dei cinque figli, appunto Leandro, a prendersi la responsabilità dell'educazione e della crescita dei quattro fratelli, Isidoro, Fulgenzio, Fiorentina e Teodosia.Tutti tranne Teodosia si dedicarono alla vita religiosa e sono venerati come santi dalla Chiesa cattolica. I tre fratelli maschi divennero tutti prelati, Leandro e Isidoro divennero vescovi di Siviglia mentre Fulgenzio, famosissimo nel medioevo per la sua grande opera enciclopedica “Etimologie”, divenne vescovo di Écija (a 80 km da Siviglia). La sorella si fece monaca e fondò il convento di Santa Maria de Valle presso Écija. Questo è il tempo dei Visigoti. Entrati in Spagna dalla Gallia, nel 415, col consenso di Roma, dopo il crollo dell’Impero d’Occidente hanno combattuto a lungo contro resistenze locali, insediamenti di altri popoli nordici, contro spedizioni bizantine, arrivando poi a unificare, sotto il loro dominio, la maggior parte del territorio, Portogallo incluso, al tempo del re Leovigildo (morto nel 586). Il suo regno è grande, ma diviso tra spagnoli cattolici e visigoti (con altri gruppi) ariani, cioè contrari come Ario alla dottrina della perfetta uguaglianza del Cristo con il Padre in divinità ed eternità. Leovigildo vuole arrivare all’unità religiosa, che per lui significa “tutti ariani”, tutti cioè a dire “Gloria Patri per Filium in Spiritu Sancto”, invece del “Gloria Patri et Filio et Spiritui Sancto” dei cattolici. Leandro vuole convertire gli ariani, con gli scritti e con la predicazione, e ottiene un successo risonante quando si fa cattolico addirittura Ermenegildo, figlio del re. Ma questa conversione ha poi un sanguinoso risvolto politico-familiare: Ermenegildo capeggia una ribellione contro suo padre che lo sconfigge e lo fa uccidere. Espelle poi dalla Spagna i suoi sostenitori, tra cui Leandro che resterà per qualche tempo a Costantinopoli. Quel soggiorno gli consentirà, tuttavia, di stringere amicizia con il futuro Pp Gregorio Magno, allora inviato pontificio in Oriente, al quale suggerirà di scrivere le famose omelie su Giobbe, “Moralia in Job”. L’esilio non dura molto. Attento alla pace interna, il re Leovigildo richiama in patria tutti gli espulsi, compreso Leandro, del quale deve avere grande stima, perché lo nomina vescovo di Siviglia e addirittura lo mette come consigliere accanto al proprio figlio Recaredo. Morto Leovigildo, Recaredo sale al trono: incomincia in Spagna una fase nuova.  Nel 589 Leandro convoca il III Concilio di Toledo, dove si sanziona ufficialmente il passaggio di re Recaredo al cattolicesimo. Il fatto imprime una decisiva accelerazione al processo di unità spirituale in Spagna, favorito anche dalla liturgia detta mozarabica o visigotica, di cui proprio il vescovo Leandro (seguito poi dal fratello Isidoro) è promotore e maestro, componendo anche preghiere cantate per la Messa. Leandro manterrà inoltre fino alla morte, avvenuta il 13 marzo dell’anno 600 o 601, un’importante corrispondenza, con S. Gregorio I (detto Magno, 590-604), della quale parlano i contemporanei, ma che purtroppo è andata quasi tutta perduta.Oltre a frammenti della corrispondenza con il suddetto Papa, ci sono pervenute “De institutione virginum et contemptu mundi”(BAC 321, 21-76), la regola monastica per la comunità religiosa della sorella Fiorentina e “Homilia de triumpho ecclesiæ ob conversionem Gothorum” (P.L, LXXII). Significato del nome Leandro : “uomo del popolo” (greco).</p><hr/><h3>B. Dulce (Maria Rita) («Madre Teresa brasiliana» (1914-1992))</h3><p>Beata Dulce (Maria Rita)\"Madre Teresa brasiliana\" Dulce, al secolo: Maria Rita Lopes Pontes de Souza Brito, nasce il 26 maggio 1914 a São Salvador de Bahia (Brasile). Aveva sei anni quando sua madre morì e le zie si incaricarono della sua educazione. A 13 anni una di loro la portò a conoscere le zone più povere della sua città, fatto che risvegliò in lei una grande sensibilità.  A 18 anni entrò nella Congregazione delle Suore Missionarie dell'Immacolata Concezione della Madre di Dio. I primi voti nel 1934 a vent’anni; sceglie di chiamarsi Dulce come sua madre.Una delle ispirazioni per il discernimento della sua vocazione fu la vita di S. Teresa del Bambino Gesù: “Per quanto amore abbia nel mio piccolo cuore, è poco per un Dio così grande”, scriveva suor Dulce quando entrò in convento. “Su esempio di Santa Teresina, penso che devono essere graditi al Bambino Gesù tutti i piccoli atti d'amore, per quanto piccoli possano essere”.I suoi piccoli atti d'amore si tradussero in grandi opere sociali. A soli 22 anni, fondò il primo movimento cristiano operaio di Salvador, l’Unione Operaia S. Francesco e il Circolo Operaio di Bahia, la cui finalità era la diffusione delle cooperative, la promozione culturale e sociale degli operai e la difesa dei loro diritti.Iniziò poi ad accogliere persone malate in case abbandonate in un'isola di Salvador da Bahia. In seguito furono sfrattate, e la religiosa trasferì la struttura di accoglienza in un ex mercato del pesce, ma il Comune la costrinse ad abbandonare quel luogo. L'unico posto in cui poteva accogliere più di 70 persone che avevano bisogno di assistenza medica era il pollaio del convento in cui viveva, che si trasformò rapidamente in un ospedale improvvisato. Iniziò così la storia di un'altra delle sue fondazioni: l'Ospedale S. Antonio, che venne inaugurato ufficialmente nel maggio 1959, con 150 posti letto, dando la nascita all'Associazione Opere Sociali di Suor Dulce (Obras Sociais Irmã Dulce, OSID) considerata una delle istituzioni filantropiche più considerevoli al mondo: oltre 2300 collaboratori e 600 volontari in Brasile e altrove. Inoltre l’Ospedale S. Antonio diventa, negli anni, il centro di un polo sanitario, educativo e sociale tra i più importanti del Paese. Negli ultimi 30 anni di vita, la salute di suor Dulce era molto debilitata. Aveva solo il 30% della capacità respiratoria. Nel 1990 iniziò a peggiorare; per 16 mesi restò ricoverata in ospedale dove, nel 1991, ricevette la visita del Beato Giovanni Paolo II (Karol Józef Wojtyła, 1978-2005), con il quale aveva avuto un'udienza privata nel 1980.Venne poi trasferita al convento di S. Antonio, dove muore il 13 marzo 1992. Migliaia di persone in condizioni di estrema povertà si riunirono per darle l'ultimo saluto. In seguito, il suo corpo è stato trasferito nella chiesa dell'Immacolata Concezione della Madre di Dio, dove si è scoperto che era rimasto incorrotto in modo naturale.Il miracolo per la sua beatificazione è avvenuto nel 2001, quando Cláudia Cristiane Santos, che oggi ha 42 anni, è sopravvissuta a un'emorragia incontrollabile dopo aver partorito. L'emorragia non si fermava nonostante fosse stata sottoposta a tre interventi.I medici avevano perso ogni speranza, ma quando i suoi familiari chiesero l'intercessione di suor Dulce, in una catena di preghiera guidata da padre José Almí de Menezes, l'emorragia si fermò immediatamente.Questo fatto è stato la conferma di una vita virtuosa, centrata sulla preghiera e sulla carità, partendo dalle cose più piccole : “L'amore supera tutti gli ostacoli, tutti i sacrifici”. Suor Dulce è stata beatificata il 22 maggio 2011 a São Salvador de Bahia (Brasile) dal Card. Geraldo Majella Agnelo, rappresentante del Papa Benedetto XVI (Joseph Ratzinger, 2005-2013).</p><hr/><h3>SS. Rodrigo e Salomone (martiri in Spagna († 857))</h3><p>Santi Rodrigo e Salomone di Cordova Martiri († 857)Rodrigo era un prete di Cordova, nell’Andalusia, regione della Spagna sotto il dominio arabo. Uno dei suoi fratelli era rimasto cristiano, l’altro, invece, si era fatto musulmano. Tra loro ricorrenti e aspre erano le liti a causa della diversa fede e Rodrigo cercava di fare opera di pace, senza riuscirvi. Un giorno, intervenendo in una rissa, viene colpito e perde i sensi; il fratello musulmano lo porta via su un carretto e spiega, mentendo, alla gente che Rodrigo è gravemente malato e, sentendo vicina la morte, si è fatto musulmano. Ma Rodrigo guarisce e continua il suo ministero sacerdotale. Viene allora trascinato davanti al giudice dal fratello musulmano che lo accusa di tradimento. Il giudice cerca di salvarlo, proponendo un compromesso che Rodrigo non accetta: è cristiano e tale vuole rimanere. Viene, così, condannato a morte da un giudice riluttante, per l’insistenza del fratello. Rodrigo viene ucciso con un altro cristiano di nome Salomone. Per entrambi la santità è proclamata subito attraverso il culto popolare spontaneo. Rodrigo fu ritratto in un famoso quadro del Murillo con la palma del martirio, anche se si tratta più di fratricidio che di persecuzione.</p>"
  },
  {
  "id": "14",
  "imagen": "Sabato 14 Marzo",
  "contenido": "<hr/><h3>B. Giacomo Cusmano (sacerdote e fondatore (1834-1888))</h3><p>Beato  Giacomo CusmanoSacerdote, fondatoreMissionari Servi dei Poveri Suore Serve dei Poveri Alla base di tutta la vita del Beato Giacomo Cusmano e di tutta la sua Opera c'è una verità di fede: “nel Povero è presente Gesù Cristo”. Aveva, cioè, preso sul serio le parole di Gesù: “Ogni volta che avete fatto queste cose a uno solo di questi fratelli più piccoli, l'avete fatto a me!” (Mt 25,40).Giacomo Cusmano nasce a Palermo il 15 marzo 1834 come quarto di cinque figli della famiglia benestante e profondamente religiosa di Giacomo Cusmano, ingegnere, e Maddalena Patti. Rimasto orfano di madre a soli tre anni, viene educato dalla sorella maggiore Vincenzina. Fin dalla fanciullezza dimostra una grande sensibilità di fronte alle sofferenze altrui. Terminati gli studi superiori al Collegio Massimo dei Gesuiti, si iscrive alla facoltà di medicina e chirurgia, laureandosi a 21 anni. Diventa subito il “medico dei poveri” per la sua generosità e abnegazione. Ma la voce di Dio, sempre più imperiosa, spinge il giovane dottore a completare ed arricchire la pur nobile professione con la dedizione e consacrazione totale a Dio e, per Lui, ai poveri. Abbraccia lo stato ecclesiastico e il 22 dicembre 1860 è ordinato sacerdote. Il 21 febbraio 1867 dà inizio all'“Associazione del boccone del povero”, composta da sacerdoti e laici di ambo i sessi, sotto la presidenza dell'Arcivescovo di Palermo, Mons. Naselli, che benedice l'opera e, dopo il beneplacito pontificio, la istituisce canonicamente nel 1868.  Il 23 maggio 1880, festa della SS. Trinità, veste le prime Suore. Il 4 ottobre 1884 dà l'abito ai primi Fratelli e il 21 novembre 1887 riunisce in Comunità i Missionari che da tempo si erano uniti a lui lavorando per i Poveri: fonda così ufficialmente le due Congregazioni delle Serve e dei Servi dei Poveri. Apre ospedali, case per anziani poveri ed abbandonati e per orfani. Lo chiamano il “Padre dei Poveri”.  Muore il 14 marzo 1888 a Palermo, in fama di santità, compianto da tutti, senza distinzione di classi sociali, ideologie o partiti. L'Opera da lui fondata si estende attualmente, oltre che in Italia, in Romania, in America (Stati Uniti, Messico, Brasile), in Africa (RDC, Cameroun, Uganda), Asia (Filippine ed India). Domenica 30 ottobre 1983, Giacomo Cusmano, insieme ad altri due Servi di Dio (Domenico Iturrate Zubero e Geremia De Valacchia), viene beatificato da San Giovanni Paolo II (Karol Józef Wojtyła, 1978-2005) che, nel corso dell’omelia, lo descrisse in questi termini :  « a) Anzitutto il Beato Giacomo Cusmano, medico e sacerdote. Egli, per sanare le piaghe della povertà e della miseria che affliggevano tanta parte della popolazione a causa di ricorrenti carestie ed epidemie, ma anche di una sperequazione sociale, scelse la via della carità: amore di Dio che si traduceva nell’amore effettivo verso i fratelli e nel dono di sé ai più bisognosi e sofferenti in un servizio spinto sino al sacrificio eroico.  Dopo aver aperto una prima “Casa dei poveri”, diede inizio ad una più vasta opera di promozione sociale, istituendo l’“Associazione del boccone del povero”, che fu come il granello di senapa da cui sarebbe sorta una pianta tanto rigogliosa. Facendosi povero coi poveri, non disdegnò di mendicare per le vie di Palermo, sollecitando la carità di tutti e raccogliendo viveri che poi distribuiva agli innumerevoli poveri che gli si stringevano intorno.  La sua opera, come tutte le opere di Dio, incontrò difficoltà che misero a dura prova la sua volontà, ma con la sua immensa fiducia in Dio e con la sua invitta fortezza di animo superò ogni ostacolo, dando origine all’Istituto delle “Suore Serve dei poveri” e alla “Congregazione dei missionari Servi dei poveri”(Congregatio Missionariorum Servorum Pauperum) Egli guidò i suoi figli e le sue figlie spirituali all’esercizio della carità nella fedeltà ai consigli evangelici e nella tensione verso la santità. Le sue regole e le sue lettere spirituali sono documenti di una sapienza ascetica in cui si accordano fortezza e soavità. L’idea centrale era questa: “Vivere alla presenza di Dio e in unione con Dio; ricevere tutto dalle mani di Dio; far tutto per puro amore e gloria di Dio”.  Questo magnifico “Servo dei poveri” si spense nell’esercizio di una carità che andava sempre più divampando sino a toccare vertici eroici. Essendo scoppiato un nuovo colera a Palermo, egli si adoperò senza pari per essere vicino, in tutti i momenti, ai suoi poveri. “Signore - egli ripeteva - colpite il pastore e risparmiate il gregge”. Ne uscì gravemente scosso nella salute e, a soli 54 anni, consumava il suo olocausto, consegnando amorevolmente la sua anima a quel Dio, il cui nome è Amore. » Significato del nome Giacomo: “che segue Dio” (ebraico). Per approfondimenti:>>> Giacomo_Cusmano_it.html</p><hr/><h3>B. Eva da Cornillion (monaca di clausura (1205/10-1265))</h3><p>Beata Ève da Cornillion Monaca di clausura Promotrice della festa del ‘Corpus Domini’Eva nasce a Liegi (Belgio) tra il 1205 e 1210 in un ambiente certamente agiato. Fu combattuta fra la vita nel mondo e quella di reclusa; la sua vocazione fu favorita dall’incontro con S. Giuliana di Cornillon cheinfluì molto sulla sua scelta. Entrò dapprima nel cenobio di Cornillon dove madre Giuliana era priora. Passò poi nel monastero di San Martino a Liegi, dove riceveva spesso la visita di Giuliana che le confidava le sue visioni e il suo grande desiderio di veder istituito un culto che glorificasse il Sacramento dell’Eucaristia. In seguito Giuliana fuggita da Cornillon, trovò ospitalità a S. Martino presso Eva, la quale fu testimone dei suoi stati mistici. Inizialmente scettica in seguito aiutò Giuliana nel suo scopo e dopo la morte di lei, continuò l’opera al punto che fu per molto tempo da molti ritenuta la vera promotrice del culto del ‘Corpus Domini’, mentre Giuliana fu a lungo ignorata.Eva agì presso il vescovo di Liegi, Enrico de Gueldre per ottenere da Papa Urbano IV (Jacques Pantaleon, 1261-1264) un decreto in merito. Il Papa le inviò una missiva l’8 settembre del 1264 dove le annunciava che, con la Bolla ‘Transiturus de hoc mundo’ si istituiva la Festa del ‘Corpus Domini’ per tutta la Chiesa Universale, con Ufficio proprio, ogni giovedì seguente l’ottava di Pentecoste, chiedendole di diffonderne il testo proprio della ricorrenza.A San Tommaso d’Aquino, toccò il privilegio, per sovrana disposizione del Papa, di comporre l’Ufficio proprio della festa e l’inno eucaristico ‘Pange lingua’. Il santo teologo, che per questa sua opera è ricordato come il cantore e il dottore dell’Eucarestia, fissando lo sguardo del suo spirito nel sole eucaristico, seppe meravigliosamente congiungere orazioni, letture, antifone ed inni (‘Pange lingua’ e ‘Lauda Sion’), dove le più alte verità della fede si uniscono con la forza, la delicatezza e l’ardore d’una limpidissima vena poetica.Eva muore a S. Martino di Liegi verso il 1265.La sua tomba divenne rapidamente un luogo di culto, le si diede indifferentemente il titolo di santa o beata, anche se poi fu quest’ultimo a prevalere. La popolarità di Eva è giunta fino ai nostri giorni, il suo ricordo come quello di Giuliana, in alcune parrocchie, si è perpetrato senza interruzione. Il suo culto fu approvato, nel 1902, da Papa Leone XIII (Vincenzo Gioacchino Pecci, 1878-1903). A Liegi si festeggia il 14 marzo o il 25 giugno in altre zone.</p><hr/><h3>S. Alessandro di Pidna (Macedonia) (martire († ca. 390))</h3><p>S. AlessandroMartirologio Romano: A Pidna in Macedonia, ricordo di S. Alessandro, martire.</p>"
  },
  {
  "id": "15",
  "imagen": "Domenica 15 Marzo",
  "contenido": "<hr/><h3>S. Louise de Marillac (cofondatrice F.d.C. (1591-1660))</h3><p>Santa Luisa de MarillacCofondatrice“Compagnia delle Figlie della Carità” La data della celebrazione della festa di Santa Louise de Marillac (15/03), cadendo sempre durante la Quaresima, tempo liturgico non molto consigliato per la celebrazione delle solennità, è stata spostata, dalla sua Congregazione F.d.C., con decreto del 4 gennaio 2016, al 9 maggio, data della sua beatificazione. Nel Calendario liturgico universale della Chiesa rimane, per il momento, al 15 marzo. Luisa, al secolo Louise, nasce il 12 agosto 1591 da una famiglia bene in vista nella società del suo tempo, ma nasce fuori del matrimonio - da Luigi de Marillac, Signore di Ferrières, imparentato con la migliore nobiltà di Francia e da madre ignota, probabilmente una domestica -  e allora deve seguire tutti i condizionamenti di questa situazione : l’emarginazione, la sofferenza e l'affidamento a persone fuori della sua famiglia.  Dopo il 1604, muore il padre e la quattordicenne Luisa fu tolta dal regio collegio e affidata ad una “signorina povera” (forse sua madre), che l'avviò al lavoro. In questo periodo Luisa conobbe la sua origine e ne soffrì, maturando il proposito di farsi religiosa. I parenti decisero altrimenti e Luisa, il 5 febbraio 1613, sposò lo scudiero e segretario di Maria de' Medici, Antonio Le Gras; dal matrimonio, nel 1614, nasce il figlio Michele, fonte di tante preoccupazioni per Luisa. Nel 1623 c'è l'esperienza chiarificatrice della Pentecoste: una luce si irradia nella sua vita che la prepara ad affrontare le successive difficoltà e la orienta nelle scelte da compiere. Nel 1624 c'è l'incontro con S. Vincenzo de' Paoli che dà inizio al lungo periodo di direzione spirituale che durerà tutto il resto della vita. Nel 1625 muore il marito dopo lunga malattia.  Gli anni 1626-1628 sono un periodo di lenta e profonda maturazione spirituale che portano Luisa ad una scelta importante: dedicarsi totalmente al servizio dei poveri. Il 1629 è l'anno di una svolta importante: dopo lunga riflessione, supera ritrosie e paure e accoglie l'invito di S. Vincenzo di farsi “visitatrice e organizzatrice” dei gruppi della carità, già attivi da diversi anni in varie zone della Francia: “Vai, madamigella…”, le dice il Santo e Luisa si getta con tutte le sue forze nella nuova avventura dello spirito.  Il 29 novembre 1633 con altre compagne dà inizio alla “Compagnia delle Figlie della Carità”, di cui è riconosciuta cofondatrice assieme a S. Vincenzo. Da questo momento si dipana tutta una serie di impegni che la coinvolgeranno totalmente: l'assistenza agli appestati, la cura dei “trovatelli” (bambini abbandonati per le strade o alle porte dei conventi), l'assistenza e la cura dei carcerati, il tentativo di scuole (anche con classi miste), la costante e proficua formazione delle Figlie della Carità. Luisa de Marillac ha 69 anni. La sua salute ormai è delicatissima e le sofferenze aumentano ogni giorno di più ﬁno a stremarla: i suoi ultimi pensieri e le sue ultime parole saranno per le sue ﬁglie e i poveri: “Non abbiate occhi e cuore che per i poveri...”;era, del resto, soprannominata “la serva dei poveri”. È il 15 marzo 1660. Nella stanza piccola e disadorna, tra un agitarsi di cornette bianche, nella commozione di quanti l’hanno conosciuta e amata, Luisa muore (pochi mesi prima del “padre dei poveri”)  nella pace del Signore della Carità, che non ha mai cessato di amare e servire per andarlo a incontrare in Paradiso.  Dopo diversi traslochi, la sua salma riposa oggi su uno degli altari a lei dedicato, nella Cappella della Casa Madre delle Figlie della Carità a Parigi in Rue du Bac, 140 (la stessa cappella della Madonna della Medaglia Miracolosa apparsa nel 1830 a S. Caterina Labouré).  Luisa de Marillac fu beatificata il 9 maggio 1920 da Pp Benedetto XV (Giacomo della Chiesa, 1914-1922) e canonizzata l’11 marzo 1934 da Pp Pio XI (Ambrogio Damiano Achille Ratti, 1922-1939). Dopo trecento anni dalla sua morte, nel 1960, San Giovanni XXIII (Angelo Giuseppe Roncalli, 1958-1963) la proclamò “Patrona” di quanti sono impegnati nelle opere sociali e caritative. S. Luisa de Marillac continua a ben ispirare gli uomini e le donne del nostro tempo, tra le quali circa 21000 Figlie della Carità, (chiamate anche Suore di S. Vincenzo de' Paoli) che servono in tutto il mondo, ed i loro numerosi collaboratori.Il granello di senape si è prodigiosamente sviluppato, il pizzico di lievito evangelico è meravigliosamente cre­sciuto. Le Figlie della Carità sono ovunque c’è un uomo che soffre, una miseria da soccorrere, una lacrima da asciugare, una solitudine da colmare, un cuore da consolare. Ma soprat­tutto, ovunque si realizza l’insegnamento di Luisa: “resti­tuire ad ognuno, con la salute del corpo, quella dello spirito”. Significato del nome Luisa (Lodovica) : “combattente valorosa” (franco-tedesco). Per approfondimenti: >>> Santa Luisa de Marillac</p><hr/><h3>B. Artemide Zatti (coadiutore S.D.B. (1880-1951))</h3><p> Beato Artemide Zatti Coadiutore salesianoA rtemide Zatti nasce a Boretto (Reggio Emilia) il 12 ottobre 1880. Non tardò ad esperimentare la durezza del sacrificio, tanto che a nove anni già si guadagnava la giornata da bracciante. Costretta dalla povertà, la famiglia Zatti, agli inizi del 1897, emigrò in Argentina e si stabilì a Bahìa Blanca. Il giovane Artemide prese subito a frequentare la parrocchia retta dai Salesiani, trovando nel parroco don Carlo Cavalli, uomo pio e di una bontà straordinaria, il suo direttore spirituale. Fu questi ad orientarlo verso la vita salesiana. Aveva 20 anni quando si recò nell'aspirantato di Bernal.Assistendo un giovane sacerdote affetto da tbc, ne contrasse la malattia. L'interessamento paterno di don Cavalli, che lo seguiva da lontano, fece sì che si scegliesse per lui la Casa salesiana di Viedma dove c'era un clima più adatto e soprattutto un ospedale missionario con un bravo infermiere salesiano che in pratica fungeva da «medico»: padre Evasio Garrone. Questi invitò Artemide a pregare Maria Ausiliatrice per ottenere la guarigione, suggerendogli di fare una promessa: «Se Lei ti guarisce, tu ti dedicherai per tutta la tua vita a questi infermi». Artemide fece volentieri tale promessa e misteriosamente guarì. Dirà poi: «Credetti, promisi, guarii». La sua strada ormai era tracciata con chiarezza ed egli la intraprese con entusiasmo. Accettò con umiltà e docilità la non piccola sofferenza di rinunziare al sacerdozio. Emise come confratello laico la sua prima professione l'11 gennaio 1908 e quella perpetua l'8 febbraio 1911. Coerentemente alla promessa fatta alla Madonna, egli si consacrò subito e totalmente all'Ospedale, occupandosi in un primo tempo della farmacia annessa, ma poi quando nel 1913 morì Padre Garrone, tutta la responsabilità dell'ospedale cadde sulle sue spalle. Ne divenne, infatti, vicedirettore, amministratore, esperto infermiere stimato da tutti gli ammalati e dagli stessi sanitari che gli lasciavano man mano sempre maggiore libertà d'azione.Il suo servizio non si limitava all'ospedale ma si estendeva a tutta la città anzi alle due località situate sulle rive del fiume Negro: Viedma e Patagones. In caso di necessità si muoveva ad ogni ora del giorno e della notte, con qualunque tempo, raggiungendo i tuguri della periferia e facendo tutto gratuitamente. La sua fama d'infermiere santo si diffuse per tutto il Sud e da tutta la Patagonia gli arrivavano ammalati. Non era raro il caso di ammalati che preferivano la visita dell'infermiere santo a quella dei medici.Artemide Zatti amò i suoi ammalati in modo davvero commovente. Vedeva in loro Gesù stesso a tal punto che, quando chiedeva alle suore un vestito per un nuovo ragazzo arrivato, diceva: «Sorella, ha un vestito per un Gesù di 12 anni?». L'attenzione verso i suoi ammalati era tale che raggiungeva delicate sfumature. C'è chi ricorda di averlo visto portar via sulle spalle verso la camera mortuaria il corpo di un ricoverato morto durante la notte, per sottrarlo alla vista degli altri malati: e lo faceva recitando il De profundis. Fedele allo spirito salesiano e al motto lasciato in eredità da Don Bosco ai suoi figli – «lavoro e temperanza» – egli svolse un'attività prodigiosa con abituale prontezza d'animo, con eroico spirito di sacrificio, con distacco assoluto da ogni soddisfazione personale, senza mai prendersi vacanze e riposo. C'è chi ha detto che gli unici cinque giorni di riposo furono quelli trascorsi... in carcere! Sì, egli conobbe anche la prigione a causa della fuga di un carcerato ricoverato in Ospedale, fuga che si volle attribuire a lui. Ne uscì assolto e il suo ritorno a casa fu un trionfo.Fu un uomo di facile rapporto umano, con una visibile carica di simpatia, lieto di potersi intrattenere con la gente umile. Ma fu soprattutto un uomo di Dio. Egli Lo irraggiava. Un medico dell'Ospedale piuttosto incredulo, dirà: «Quando vedevo il signor Zatti la mia incredulità vacillava». E un altro: «Credo in Dio da quando conosco il signor Zatti».Nel 1950 l'infaticabile infermiere cadde da una scala e fu in quella occasione che si manifestarono i sintomi di un cancro che egli stesso lucidamente diagnosticò. Continuò tuttavia ad attendere alla sua missione ancora per un anno, finché dopo sofferenze eroicamente accettate, si spense il 15 marzo 1951 in piena coscienza, circondato dall'affetto e dalla gratitudine di un'intera popolazione.Artemide Zatti è stato beatificato, a Roma, da San Giovanni Paolo II (Karol Józef Wojtyła, 1978-2005), il 14 aprile 2002, insieme a: Gaetano Errico, Lodovico Pavoni e Luigi Variara, presbiteri; María del Tránsito de Jesús Sacramentado, vergine; María Romero Meneses, vergine.Per approfondimenti biografici: >>> Beato Artemide Zatti  </p><hr/><h3>S. Clemente Maria Hofbauer (sacerdote C.SS.R. (1751-1820))</h3><p>San Clemente Maria Hofbauer Sacerdote redentoristaAppartenente a una numerosa famiglia, Clemente Maria nasce a Tasswitz, in Moravia, il 26 dicembre 1751. A causa della prematura morte del padre, a otto anni iniziò a lavorare come apprendista panettiere. Grazie all’aiuto di una ricca famiglia poté proseguire gli studi, e dal 1780 al 1784 frequentare a Vienna i corsi di filosofia e teologia. Mentre era ancora in vita Alfonso Maria de’ Liguori, conobbe a Roma i Redentoristi, e il 24 ottobre 1784 entrò nella loro Congregazione. Dal 1787 al 1808 visse a Varsavia.Fondò le prime case di Redentoristi in Polonia, nel nord della Germania, in Svizzera e Romania. Dopo la soppressione degli istituti religiosi, Clemente Maria si trasferì a Vienna dove, anche se sotto sorveglianza, riuscì a svolgere un’attività apostolica, grazie alla sua capacità di dialogare con il mondo culturale, politico e religioso, anche non cattolico. Nel 1813 fu nominato rettore della chiesa di S. Orsola, e fino alla morte si impegnò nell’opera di evangelizzazione della capitale dell’impero. Muore il 15 marzo 1820, a sessantotto anni.Leone XIII (Vincenzo Gioacchino Raffaele Luigi Pecci, 1878-1903) lo proclamò beato il 29 gennaio 1888, e S. Pio X (Giuseppe Melchiorre Sarto, 1903-1914) santo il 20 maggio 1909. È patrono secondario di Vienna, e, in ricordo della sua primitiva occupazione, protettore dei fornai.</p>"
  },
  {
  "id": "16",
  "imagen": "Lunedì 16 Marzo",
  "contenido": "<hr/><h3>S. José Gabriel del Rosario Brochero (sacerdote (1840-1914))</h3><p>San José Gabriel del Rosario Brochero Sacerdote argentino « Un hombre de Dios para su pueblo »Per decisione di Papa Francesco, la memoria liturgica è stata riportata dal 26 gennaio (dies natalis) al 16 marzo (data di nascita sulla terra).J osé Gabriel del Rosario Brochero, soprannominato ‘Cura Gaucho’ nasce il 16 marzo 1840 à Carreta Quemada, vicino Santa Rosa de Río Primero, a mezza strada tra Córdoba e Mar Chiquita (Argentina); è il quarto dei dieci figli di Vicente Ignacio Brochero e Petrona Dávila, di origine portoghese.Il 5 marzo 1856 entra nel seminario di Córdoba Nuestra Señora de Loreto e nel 1858 all’Università Nazionale di San Carlos, dove incontra il futuro presidente dell’Argentina, Miguel Ángel Juárez Celman, al quale fu legato da una forte amicizia. Il 4 novembre 1866 è ordinato prete da Mons. Vicente Ramírez de Arellano; il 10 dicembre, dello stesso anno, celebra la sua prima messa solenne nella cappella del seminario Nuestra Señora de Loreto. Nel 1867, Córdoba è infestata dal colera. Padre Brochero è sulla prima linea, la più pericolosa, quella che chiede di inginocchiarsi accanto a malati e moribondi.  Il 19 novembre 1869, viene nominato parroco a Villa del Tránsito, città che oggi porta il suo nome. La mula del prete gaucho arriva ovunque vi sia qualcuno che abbia bisogno di aiuto, per l’anima e il corpo. All’epoca la parrocchia copriva una superficie di 4.336 km² e contava poco più di 10.000 abitanti, disseminati ovunque, senza né strade né scuole, fra le Grandi Sierras di più di 2.000 metri d’altitudine. Qui padre José, per nulla scoraggiato, si dedicò anima e corpo all'evangelizzazione della popolazione, alla cura degli infermi ed anche all'organizzazione civile. Con le sue mani e con l’aiuto della sua gente costruisce chiese, cappelle, scuole, apre strade attraverso le montagne, promuovendo il progresso della regione. Ma soprattutto promuove la fede, trasmettendola con lo stile di Sant’Ignazio di Loyola. Nel 1875 cominciò a costruire la Casa degli esercizi spirituali a Villa del Tránsito (località che oggi porta il suo nome). Questo centro fu inaugurato nel 1877 e accolse, a volte, più di 700 persone; si calcola che, durante il ministero parrocchiale del Cura Gaucho, più di 40.000 persone vi abbiano soggiornato. Muore, sordo e cieco, logorato dalla stanchezza e dalle malattie, in odore di santità, il 26 gennaio del 1914 a Villa del Tránsito che, nel 1916, in suo onore, prese il nome di Villa Cura Brochero.Nel 1968 si aprì il processo per la sua beatificazione e nel 2004 il Santo Padre Giovanni Paolo II lo dichiarò venerabile.José Gabriel del Rosario Brochero è stato proclamato beato il 14 settembre 2013 nella città che porta adesso il suo nome, Villa Cura Brochero, nella provincia di Córdoba (Argentina). È stato il cardinale Angelo Amato S.D.B., prefetto della congregazione delle Cause dei Santi, a presiedere il rito, in rappresentanza di Papa Francesco (Jorge Mario Bergoglio) che, l’indomani, dopo l’Angelus in Piazza S. Pietro, commemorò il neo beato nei seguenti termini: “Cari fratelli e sorelle, ieri, in Argentina, è stato proclamato Beato José Gabriel Brochero, sacerdote della diocesi di Córdoba, nato nel 1840 e morto nel 1914. Spinto dall’amore di Cristo si dedicò interamente al suo gregge, per portare tutti nel Regno di Dio, con immensa misericordia e zelo per le anime. Stava con la gente, e cercava di portare tanti agli esercizi spirituali. Andava per chilometri e chilometri, cavalcando le montagne, con la sua mula che si chiamava “Facciabrutta”, perché non era bella. Andava anche con la pioggia, era coraggioso! Ma anche voi, con questa pioggia, siete qui, siete coraggiosi. Bravi! Alla fine, questo Beato era cieco e lebbroso, ma pieno di gioia, la gioia del buon Pastore, la gioia del Pastore misericordioso!” Papa Francesco ha continuato, poi, in spagnolo (la traduzione in italiano è del vostro servitore gpm): “Vorrei unirmi alla gioia della Chiesa in Argentina per la beatificazione di questo pastore esemplare che ha viaggiato instancabilmente con la sua mula sui sentieri della sua parrocchia, cercando, casa dopo casa, le persone che gli erano state affidate per portarle a Dio. Preghiamo Gesù Cristo, per intercessione del nuovo Beato, affinché si moltiplichino i sacerdoti che, imitando il curato Brochero, mettano la loro vita al servizio dell'evangelizzazione, in ginocchio davanti al Crocifisso, come testimonianza ovunque dell'amore e della misericordia di Dio”. José Gabriel del Rosario Brochero è stato canonizzato domenica 16 ottobre 2016 in piazza San Pietro da Papa Francesco (Jorge Mario Bergoglio, 2013-), insieme ad altri sei Beati: José Luis Sánchez del Río (1913-1928), laico messicano, martire a 14 anni durante la rivolta dei \"cristeros\"; Salomon Leclercq (1745-1792), religioso Lasalliano, martire durante la Rivoluzione francese; Manuel Gonzalez García (1877-1940), vescovo di Palencia (Spagna), fondatore dell'Unione Eucaristica Riparatrice e della Congregazione delle Suore Missionarie Eucaristiche di Nazareth; Lodovico Pavoni (1784-1849), sacerdote bresciano, fondatore della Congregazione dei Figli di Maria Immacolata; Alfonso Maria Fusco (1839-1910), sacerdote salernitano, fondatore della Congregazione delle Suore di San Giovanni Battista; Elisabeth de la Trinité (1880-1906), mistica francese, monaca professa dell'Ordine dei Carmelitani Scalzi.</p><hr/><h3>S. Jean de Brébeuf (sacerdote S.J. e martire (1593-1649))</h3><p>San Giovanni (Jean) de BrébeufSacerdote S.J. e martire Giovanni, al secolo Jean, de Brébeuf nasce il 25 marzo 1593 nel castello feudale di Condé-sur-Vire, nella diocesi di Bayeux in Francia; discendente di una antica famiglia, nobile e cavalleresca. Aveva 20 anni quando l’8 novembre 1617, entrò nel Noviziato dei Gesuiti a Rouen e dove il 25 marzo 1622 a 29 anni esatti, fu ordinato sacerdote.  Dopo tre anni, nell’aprile 1625 s’imbarcò con altri missionari gesuiti a Duppe, per il Canada, in quell’epoca colonia francese, raggiungendo Québec il 19 giugno. In questa immensa terra si fece notare per la sua anima eroica e generosa, tanto è vero che le Suore Orsoline di Québec, lo chiamavano “personificazione della grandezza e del coraggio”. Per cinque mesi accompagnò gli Indiani Algonchini, attraverso le foreste nevose di quell’inverno e anche se non convertì nessun Indiano, poté apprendere la loro lingua, componendo un dizionario e una grammatica e facendosi comunque amare ed ammirare da loro.  Nel mese di marzo 1626, Giovanni de Brébeuf riuscì ad imbarcarsi su una canoa degli Uroni e con la loro flottiglia risalì il fiume S. Lorenzo e da lì poi nel fiume Ottawa, raggiungendo, dopo trenta giorni, il territorio degli Uroni dove risedette per tre anni in completa solitudine, sia di territorio, sia di approccio con questo popolo, a cui a stento riuscì a battezzare qualche bimbo in fin di vita. Riuscì comunque a scrivere nella loro lingua un catechismo, che diventò un saggio raro di quel linguaggio, scomparso con l’annientamento degli Uroni qualche decennio dopo.  Per i noti motivi politici e coloniali, la città di Québec e la colonia francese, passarono agli inglesi e i missionari cattolici, a malincuore, dovettero lasciare il Canada e ritornare in Francia. Dopo il Trattato di S. Germano del 29 marzo 1632, con il quale la Francia riebbe il Canada, anche i Gesuiti ripresero le loro missioni; padre Giovanni de Brébeuf ritornò fra gli Uroni a condividere quella desolata esistenza.  Alla fine del 1636 una malattia epidemica scoppiò nel villaggio, sembra proprio nella misera capanna dei missionari (i meno immunizzati, naturalmente, a tanta sporcizia e mancanza d’igiene), diffondendosi alle capanne vicine e poi all’intero villaggio e a quelli dei dintorni; estendendosi a macchia d’olio, seminando morti in quantità, specie bambini. I padri Gesuiti, ancora convalescenti, presero ad aiutare tutti, dando prova ed esempio di cristiana carità; nonostante l’avversità degli stregoni che li ritenevano responsabili dell’epidemia. In particolare padre Giovanni de Brébeuf, anche quando rivestì la carica di Superiore della Missione, sopportava con ammirevole pazienza e con il sorriso sulle labbra, gli insulti, le offese, le lividure e le ferite, che gli Uroni gli infliggevano, sempre aizzati dagli stregoni; sempre primo a svolgere i compiti più gravosi, ad alzarsi la mattina e accendere il fuoco e l’ultimo a coricarsi. Dal 1637 i suoi coraggiosi e tenaci tentativi di evangelizzazione cominciarono a dare i primi frutti, al punto che nel 1649, anno in cui morì, gli Uroni battezzati erano settemila.  Attenzione : le persone sensibili si astengano dal leggere la descrizione del martirio che segue : Il 16 marzo 1649 la Missione fu invasa dalla tribù degli Irochesi, Indiani feroci armati dagli Inglesi, che uccisero una gran quantità di Uroni e facendo altri prigionieri per torturarli, compreso padre de Brébeuf, al quale strapparono le unghie, lo legarono ad un palo, con delle scuri incandescenti legate al collo, che gli bruciarono il dorso e il petto, mentre una cintura di corteccia con pece e resina incendiata, gli cingeva i fianchi. Era tale l’odio contro il missionario, che gli Irochesi presero a trafiggerlo con aste arroventate, strappandogli brandelli di carne bruciata e divorandola davanti ai suoi occhi. Ancora più infuriati perché il martire invece di gridare dal dolore, continuava a pregare lodando Dio, gli strapparono le labbra e la lingua, gli ruppero le mascelle, ficcandogli in gola tizzoni ardenti; poi finalmente sazi di tanta crudeltà, apersero il petto dell’agonizzante ed eroico martire, gli strapparono il cuore e ne bevvero il sangue, convinti secondo le loro credenze, di assimilare così il suo coraggio. E come si diceva degli antichi martiri cristiani: “Il sangue dei martiri è seme di nuovi cristiani”, così il loro sacrificio non fu inutile, perché nei decenni successivi, la colonia cattolica riprese vigore e si affermò saldamente in quei vasti Paesi. I martiri furono beatificati il 21 giugno 1925, dal grande ‘Papa delle Missioni’ Pio XI (Ambrogio Damiano Achille Ratti, 1922-1939) e canonizzati, dallo stesso pontefice,  il 29 giugno 1930.I loro nomi sono : Sacerdoti Carlo Daniel († 1648), Giovanni De Brébeuf, Gabriele Lalemant, Carlo Garnier, Natale Chabanel († tutti nel 1649); fratello coadiutore Renato Goupil († 1642), sacerdote Isacco Jogues e il fratello coadiutore Giovanni de la Lande († 1647). Ricorrenza liturgica per tutti: 19 ottobre. Significato del nome Giovanni : \"il Signore è benefico, dono del Signore\" (ebraico).</p><hr/><h3>S. Eriberto di Colonia (vescovo (ca. 970-1021))</h3><p>Sant'Eriberto di Colonia VescovoDiscendente da un ramo dei Corradini, Eriberto nasce attorno al 970. Nel 997 entrò nella scuola cattedrale di Worms, e da lì, dopo alcuni anni, passò nel monastero riformatore di Gorze. Cancelliere di Ottone III per l’Italia nel 994, e per la Germania nel 998, venne eletto arcivescovo di Colonia nel 999, mentre si trovava a Benevento a fianco dell’imperatore. Umile e affabile, il vescovo di Colonia guidò la diocesi con dolcezza e zelo, consolando e confortando i suoi fedeli in anni segnati da rivolgimenti e terrore. Egli, per penitenza, portava sempre il cilicio, ma non approvava che il terrore ispirasse nei suoi fedeli forme aspre di sacrificio e penitenza. Nonostante l’impegno di cancelliere presso Ottone III, Eriberto si sentiva profondamente pastore e padre, sempre proteso a soccorrere miserie morali e materiali. Mentre avrebbe potuto vivere tranquillo nella reggia imperiale, si fece obbligo di visitare la propria diocesi, portando serenità e ispirando generosità e spirito evangelico, e proprio durante una di queste visite pastorali morì, a Deutz, il 16 marzo 1021. Fu sepolto nel monastero di Gorze.</p>"
  },
  {
  "id": "17",
  "imagen": "Martedì 17 Marzo",
  "contenido": "<hr/><h3>S. Patrizio (vescovo (ca. 385-461) - Patrono d'Irlanda -)</h3><p>San Patrizio, VescovoPatrono d’Irlanda Patrizio, al secolo Magonus Sucatus Patricius, nasce a Old Kilpatrick in Dumbarton (Scozia), verso il 385, da genitori cristiani. Suo padre Calphurnius era figlio del diacono Potito ed era un decurione di Bannavem Taberniae, città non identificata della Britannia al tempo della dominazione romana.  Rapito quando aveva 16 anni da pirati irlandesi, fu venduto come schiavo al re del North Dal Riada, nell'odierna Irlanda del Nord. Qui imparò la lingua gaelica e la religione celtica.  Passarono sei anni quando una notte sentì una voce che gli annunciava la sua liberazione e gli indicava la via per trovare una nave. Patrizio eseguì e, miracolosamente, ottenne davvero di potersi imbarcare verso casa ma la nave perse la rotta e si ritrovò sulle coste della Gallia. Dopo varie traversie, infine, poté tornare dai suoi divenendo, poi, diacono.  Recatosi in Gallia in seguito ad un sogno premonitore che interpretò come una chiamata divina, S. Germain d’Auxerre lo consacrò vescovo. Successivamente gli fu affidata, da Pp Celestino I, l’evangelizzazione delle isole britanniche e specialmente dell'Irlanda. Nel 431-432 iniziò il suo apostolato in terre irlandesi, all'epoca quasi interamente pagane. A lui si deve la fioritura del Cristianesimo in Irlanda, seppur in forma sincretica con il Paganesimo celtico. Nacque infatti la corrente separata del Cristianesimo celtico, in seguito limitato e riassimilato dalla Chiesa cattolica. Infatti, per conservare le radici e le tradizioni storiche del popolo irlandese, nonché per un suo attaccamento alla religione celtica, Patrizio favorì la combinazione di molti elementi cristiani e pagani. Per esempio introdusse il simbolo della croce solare sulla croce latina, facendo diventare la croce celtica il simbolo del Cristianesimo celtico. All'età di oltre cinquant'anni intraprese un lungo pellegrinaggio fino a Roma. Al ritorno si stabilì nell'Irlanda del Nord fino al termine dei suoi giorni.  L’infaticabile apostolo conclude la sua vita il 17 marzo del 461 nell’Ulster a Down, che prenderà poi il nome di Downpatrick. Durante il secolo VIII il santo vescovo fu riconosciuto come apostolo nazionale dell’Irlanda intera e la sua festa al 17 marzo, è ricordata per la prima volta nella “Vita” di S. Geltrude di Nivelles del VII secolo.Intorno al 650, S. Furseo portò alcune reliquie di S. Patrizio a Péronne in Francia da dove il culto si diffuse in varie regioni d’Europa; in tempi moderni il suo culto fu introdotto in America e in Australia dagli emigranti cattolici irlandesi. Gli sono attribuite due lettere in latino: la “Confessio” o “Dichiarazione” in cui offre un breve resoconto della sua vita e della sua missione e l'“Epistula”, una lettera rivolta ai soldati di Coroticus. Secondo la tradizione irlandese, in Irlanda non ci sarebbero più serpenti da quando S. Patrizio li cacciò in mare. Questa leggenda è connessa a quella della montagna sacra irlandese, Croagh Patrick, sulla quale il santo avrebbe trascorso quaranta giorni, gettando alla fine una campana dalla sommità del monte nell'attuale Baia di Clew per scacciare i serpenti e le impurità, formando le isole che la contraddistinguono. Altrettanta celebre è la leggenda del pozzo di S. Patrizio, il pozzo senza fondo, da cui si aprivano le celestiali porte del Purgatorio.Da notare la presenza della leggendaria figura di S. Patrizio anche nell'emblema nazionale irlandese, il trifoglio (shamrock). Grazie ad un trifoglio, si racconta infatti, S. Patrizio avrebbe spiegato agli irlandesi il concetto cristiano della Trinità, sfogliando le piccole foglie del trifoglio legate ad un unico stelo. Significato del nome Patrizio: “di discendenza nobile, libero” (latino).</p><hr/><h3>S. Jan (Giovanni) Sarkander (sacerdote e martire (1576-1620))</h3><p>San Jan SarkanderSacerdote e martire (1576-1620)Jan (Giovanni) Sarkander nasce il 20 dicembre 1576 a Skoczów in Slesia (oggi Polonia) da Gregorio Mattia Sarkander (boemo) e Helena Górecka (polacca), sposata in seconde nozze. Dopo la morte del padre (1589) la famiglia si trasferì a Pribor in Moravia presso il figlio sacerdote di Helena, nato dal suo primo matrimonio. Jan frequentò la scuola parrocchiale, il collegio dei gesuiti a Olomouc, l'università di Praga e la Facoltà di Teologia di Graz. Il 22 marzo 1608 divenne sacerdote a Brno. Successivamente svolse la sua attività pastorale in diverse parrocchie e Diocesi di Olomouc. Nel 1616 venne nominato parroco di Holešov, sede del luogotenente di Moravia, Ladislav Popel di Lobkovic, di cui divenne consigliere e confessore. Dopo la rivolta dei nobili di Boemia, per la maggior parte protestanti, contro l'Impero d'Austria, il suo programma di ricattolicizzazione della parrocchia divenne molto problematico, e dopo l'arresto di Lobkovic, in attesa di tempi migliori, Jan si recò in pellegrinaggio alla Madonna di Częstochowa (1619) e per 5 mesi rimase in Polonia.Questo viaggio in Polonia gli fu fatale. Dopo il suo ritorno fu accusato di spionaggio a favore del Re polacco, che nel frattempo era intervenuto con le sue truppe in sostegno dell'Imperatore d'Austria, saccheggiando la Moravia, ma risparmiando proprio Holešov, i cui fedeli si recarono incontro alle truppe polacche in processione eucaristica, guidata da Jan Sarkander. Il nuovo giudice supremo della Moravia, protestante, fece catturare Sarkander sotto l'accusa di tradimento. Subì quattro interrogatori accompagnati da crudeli e prolungate torture (13-18 febbraio 1620). Dopo un mese di sofferenze morì in carcere il 17 marzo 1620, a 46 anni.Jan Sarkander è stato beatificato dal Beato Pio IX (Giovanni Maria Mastai Ferretti, 1846-1878) il 6 maggio 1860 e canonizzato il 21 maggio 1995 a Olomouc (Repubblica Ceca) da San Giovanni Paolo II (Karol Józef Wojtyła, 1978-2005).</p><hr/><h3>B. Juan Nepomuceno Zegrí Y Moreno (sac. e fond. (1831-1905))</h3><p>Beato Juan Nepomuceno Zegrí y Moreno Sacerdote e fondatore delle “Hermanas Mercedarias de la Caridad” (Suore Mercedarie della Carità)Giovanni Nepomuceno Zegrí y Moreno, nasce a Granada l'11 ottobre 1831 in una famiglia cristiana. I suoi genitori, Antonio Zegrí Martín e Josefa Moreno Escudero, gli diedero una fine e curata educazione. Forgiarono la sua ricca personalità nei valori umano-evangelici, facendone un vero cristiano, impegnato nella causa di Gesù Cristo e dei poveri, fin dalla gioventù. Fu un eccellente studente con una spiccata personalità. Seguì studi umanistici e di giurisprudenza, distinguendosi per la sua intelligenza e, soprattutto, per la sua grande umanità e per un'intensa vita cristiana: dedito all'orazione e alla carità verso i poveri.Dio Padre, che chiama chi vuole per realizzare le sue grandi opere, lo chiamò a partecipare del sacerdozio di Gesù Cristo per diffondere tra gli uomini il Vangelo della carità redentrice. Frequentò i suoi studi nel Seminario di San Dionisio di Granada e fu ordinato sacerdote nella cattedrale di Granada il 2 giugno 1855.Sensibile ai problemi sociali e alle necessità dei più svantaggiati, si è sentito chiamato, anche, a fondare una Congregazione religiosa per liberare gli esseri umani dalle sue schiavitù.Fondò la Congregazione “Hermanas Mercedarias de la Caridad” (Suore Mercedarie della Carità) sotto la protezione ed ispirazione di Maria della Mercede, la pellegrina umile della gratuità di Dio, a Malaga, Spagna, il 16 marzo 1878.Muore il 17 marzo 1905 nella città di Malaga, solo ed abbandonato, come egli aveva desiderato di morire; sull’esempio del Crocifisso, fissando gli occhi su colui che è autore e perfezionatore della nostra fede.La sua vita è una sfida per quanti seguono la sua spiritualità, non tanto per quello che fece, quanto piuttosto perché seppe amare alla maniera di Dio manifestando la tenerezza e la misericordia di Dio che si fanno realtà nel cuore degli esseri umani per il mistero della redenzione del Figlio e camminando con Lui, al servizio dei più poveri.Juan Nepomuceno Zegrí y Moreno è stato beatificato il 9 novembre 2003, da San Giovanni Paolo II (Karol Józef Wojtyła, 1978-2005), insieme ad altri quattro servi di Dio: Valentin Paquay, presbitero; Luigi Maria Monti, religioso; Bonifacia Rodríguez Castro, vergine; Rosalie Rendu, vergine.Per approfondimenti: >>> Juan Nepomuceno Zegrí y Moreno</p>"
  },
  {
  "id": "18",
  "imagen": "Mercoledì 18 Marzo",
  "contenido": "<hr/><h3>S. Cirillo di Geruralemme (vescovo e Dottore della Chiesa)</h3><p>San Cirillo di GerusalemmeVescovo e Dottore della Chiesa Dalla catechesi di Benedetto XVI (Mercoledì 27 giugno 2007) Cari fratelli e sorelle, la nostra attenzione si concentra oggi su S. Cirillo di Gerusalemme. La sua vita rappresenta l'intreccio di due dimensioni: da una parte, la cura pastorale e, dall’altra, il coinvolgimento – suo malgrado – nelle accese controversie che travagliavano allora la Chiesa d’Oriente. Nato intorno al 315 a Gerusalemme o dintorni, Cirillo ricevette un’ottima formazione letteraria; fu questa la base della sua cultura ecclesiastica, incentrata nello studio della Bibbia. Ordinato presbitero dal Vescovo Massimo, quando questi morì o fu deposto, nel 348 fu ordinato Vescovo da Acacio, influente metropolita di Cesarea di Palestina, filoariano, convinto di avere in lui un alleato. Fu, perciò, sospettato di avere ottenuto la nomina episcopale mediante concessioni all’arianesimo. In realtà, ben presto Cirillo venne in urto con Acacio non solo sul terreno dottrinale, ma anche su quello giurisdizionale, perché Cirillo rivendicava l’autonomia della propria sede rispetto a quella metropolitana di Cesarea. Nel giro di una ventina d’anni, Cirillo conobbe tre esili: il primo nel 357, previa deposizione da parte di un Sinodo di Gerusalemme, seguito nel 360 da un secondo esilio ad opera di Acacio, e infine da un terzo, il più lungo – durò undici anni – nel 367 per iniziativa dell’imperatore filoariano Valente. Solo nel 378, dopo la morte dell’imperatore, Cirillo poté riprendere definitivo possesso della sua sede, riportando tra i fedeli l’unità e la pace. In favore della sua ortodossia, messa in dubbio da alcune fonti coeve, militano altre fonti ugualmente antiche. Tra di esse, la più autorevole è la lettera sinodale del 382, dopo il secondo Concilio ecumenico di Costantinopoli (381), al quale Cirillo aveva partecipato con un ruolo qualificato. In tale lettera, inviata al Pontefice romano, i Vescovi orientali riconoscono ufficialmente la più assoluta ortodossia di Cirillo, la legittimità della sua ordinazione episcopale e i meriti del suo servizio pastorale, che la morte concluderà nel 387. Conserviamo di lui ventiquattro celebri catechesi, che egli espose come Vescovo verso il 350. Introdotte da una Procatechesi di accoglienza, le prime diciotto di esse sono indirizzate ai catecumeni o illuminandi (photizómenoi);furono tenute nella Basilica del Santo Sepolcro. Le prime (1-5) trattano ciascuna, rispettivamente, delle disposizioni previe al Battesimo, della conversione dai costumi pagani, del sacramento del Battesimo, delle dieci verità dogmatiche contenute nel Credo o Simbolo della fede. Le successive (6-18) costituiscono una «catechesi continua» sul Simbolo di Gerusalemme, in chiave antiariana. Delle ultime cinque (19-23), dette «mistagogiche», le prime due sviluppano un commento ai riti del Battesimo, le ultime tre vertono sul crisma, sul Corpo e Sangue di Cristo e sulla Liturgia eucaristica. Vi è inclusa la spiegazione del Padre Nostro (Oratio Dominica): essa fonda un cammino di iniziazione alla preghiera, che si sviluppa parallelamente all’iniziazione ai tre sacramenti del Battesimo, della Cresima e dell’Eucaristia.  Nel loro complesso, le omelie di Cirillo costituiscono una catechesi sistematica sulla rinascita del cristiano mediante il Battesimo. Al catecumeno egli dice: «Sei caduto dentro le reti della Chiesa (cfr Mt 13,47). Lasciati dunque prendere vivo; non sfuggire, perché è Gesù che ti prende al suo amo, per darti non la morte ma la risurrezione dopo la morte. Devi infatti morire e risorgere (cfr Rm 6,11.14)... Muori al peccato, e vivi per la giustizia fin da oggi» (Procatechesi 5). © Copyright 2007 - Libreria Editrice Vaticana Per leggere la Catechesi completa di Papa Benedetto XVI: >>> San Cirillo di Gerusalemme</p><hr/><h3>B. Celestina della Madre di Dio (fondatrice (1848-1925))</h3><p>Beata Celestina della Madre di DioSuora, fondatrice :\"Figlie povere di San Giuseppe Calasanzio\" (Calasanziane) Celestina della Madre di Dio, al secolo Maria Anna Donati, nasce il 26 ottobre 1848 a Marradi (FI) ultima di sei figli; fu battezzata il giorno dopo nella chiesa di San Lorenzo. Viveva in un ambiente spiritualmente, culturalmente e socialmente adeguato. Ma giovinezza, salute, intelligenza, simpatia, e un patrimonio economico non trascurabile (il padre era un magistrato del Granducato di Toscana), a lei non bastavano. Cercava in se stessa, attorno a sé, finché ad innamorarla totalmente di Dio incontrò a Firenze mons. Celestino Zini, eminente religioso scolopio, valido direttore spirituale di anime, che le indicò il volto umano e appassionato di Gesù.  Tuttavia, fu solo quando aveva 41 anni che, superate le difficoltà che le venivano dal padre, nel 1889, con altre quattro sue compagne, poté realizzare il progetto a cui si sentiva chiamata da Dio: consacrarsi totalmente al Signore e dedicarsi al servizio delle bambine più povere e bisognose di cure. Seguendo gli ideali educativi e la spiritualità di S. Giuseppe Calasanzio, chiamò la nuova aggregazione di donne che si erano unite attorno a lei \"Figlie povere di San Giuseppe Calasanzio\", che oggi tutti chiamano semplicemente Calasanziane, con il compito di prendersi cura delle figlie e poi anche dei figli dei detenuti.L'istituto ricevette l'approvazione definitiva da S. Pio X (Giuseppe Melchiorre Sarto, 1903-1914) il 18 dicembre 1911 e le sue costituzioni vennero approvate da Pp Benedetto XV (Giacomo della Chiesa, 1914-1922) il 28 febbraio 1920. Da allora il cammino di Celestina Donati è stato lungo: partito da Firenze, dopo scambi di consigli con i Padri Scolopi e con l’avvocato Bartolo Longo (beatificato il 26 ottobre 1980), che già si occupava dei figli dei detenuti a Pompei, varie case furono aperte in Italia e una anche a Roma, dopo un'udienza incoraggiante con Pp Pio XI (Ambrogio Damiano Achille Ratti, 1922-1939). Eminenti personalità religiose e laiche aiutarono suor Celestina ovunque vi era una casa delle Suore calasanziane.  La Fondatrice muore a Firenze il 18 marzo 1925 senza veder nascere personalmente le nuove missioni di Salvador Bahia in Brasile, di Carei in Romania, di Tola in Nicaragua, dove si è poi esteso l’Istituto. La sede generalizia è a Firenze.  Suor Celestina della Madre di Dio è stata proclamata beata nella Cattedrale di Firenze (S. Maria del Fiore), il 30 marzo 2008, dal card. José Saraiva Martìns, prefetto della Congregazione per le cause dei santi, in rappresentanza di Papa Benedetto XVI (Joseph Ratzinger, 2005-2013). Alla cerimonia era presente l'arcivescovo del capoluogo toscano, il card. Ennio Antonelli.</p><hr/><h3>S. Anselmo II (vescovo di Lucca (ca. 1040-1086))</h3><p> Sant’Anselmo II Vescovo di LuccaLa data di culto indicata nel Martyrologium Romanum è il 18 marzo (dies natalis); nella diocesi di Milano la memoria si celebra l’8 ottobre. A nselmo nasce a Baggio, alle porte di Milano, da nobile famiglia, verso il 1040. Sotto la guida dello zio paterno, canonico della cattedrale milanese – che sarà poi papa col nome di Alessandro II – ricevette un’ottima formazione e da lui assimilò le idee di riforma della Chiesa della quale doveva diventare uno dei più accesi e validi sostenitori. Abbracciata la vita ecclesiastica, entrò nel monastero di S. Benedetto di Polirone, presso Mantova, dove completò la sua formazione spirituale, teologica e giuridica. San Gregorio VII (Ildebrando Aldonbrandesci di Soana, 1073-1085), che aveva per lui grande stima ed amicizia e il legame di una perfetta comunione di intenti per la realizzazione della riforma della Chiesa, lo volle vescovo di Lucca e lo inviò come suo legato a rianimare la Chiesa milanese e confermare nella fede le popolazioni lombarde. Per incarico dello stesso pontefice compose un’ampia raccolta di canoni per fornire una base giuridica alla riforma intrapresa dalla Sede apostolica. Nel ministero episcopale, fu pastore interamente dedicato al suo popolo; visitò tutta la diocesi, dedicandosi particolarmente al clero, curando la sua formazione teologica e spirituale, dando a tutti l’esempio di una vita austera, impegnata nella preghiera, nello studio e nell’attività pastorale.Ebbe cura particolare per la celebrazione dei divini misteri, promuovendo anche il canto sacro. Nella sua opera di riforma, promosse la vita comune del clero, ottenendo buoni risultati nelle campagne e incontrando invece nei canonici della cattedrale di S. Martino una opposizione tenace che divenne ribellione aperta quando, giungendo a Lucca l’imperatore Enrico IV, poterono avvalersi della sua protezione. Allora Anselmo dovette lasciare Lucca e si rifugiò presso Matilde di Canossa, a Mantova, che con lui divenne il centro propulsore della vita cristiana della Lombardia. E a Mantova muore, il 18 marzo 1086, assistito da Matilde di Canossa e dal vescovo Ubaldo, pronunciando, a imitazione dell’amico Gregorio VII, le parole: “Ho amato la giustizia e odiato l’iniquità; per questo muoio in esilio”.</p>"
  },
  {
  "id": "19",
  "imagen": "Giovedì 19 Marzo",
  "contenido": "<hr/><h3>B. Marco de Marchio da Montegallo (sac. O.F.M. (1425-1496))</h3><p>Beato Marco de Marchio da MontegalloSacerdote O.F.M. Promotore dei \"Monti di Pietà\" Marco figlio del feudatario Chiaro de Marchio, nasce nel 1425 a Montegallo nei pressi di Ascoli Piceno, dove la sua famiglia si era ritirata per sfuggire alle feroci lotte delle opposte fazioni, che imperversavano in Ascoli.Il padre comunque volle ritornare in città, per dare la possibilità di studiare a Marco, che in seguito passò alle Università di Perugia e di Bologna, dove si laureò in legge e in medicina. Tornato ad Ascoli esercitò per un certo tempo la professione di medico.  Nel 1451 per assecondare i voleri del padre sposò Chiara de’ Tibaldeschi di nobile famiglia, ma con la quale convisse castamente; l’anno successivo morì il padre e gli sposi, di comune intesa, scelsero la vita religiosa, lei entrando tra le clarisse del convento di S. Maria “delle donne” in Ascoli e lui tra i Francescani Osservanti. Questo fenomeno di sospensione del vincolo matrimoniale con successiva scelta di una vita consacrata per entrambi o a volte per uno solo dei coniugi, in quei secoli non era cosa rara e tante figure di eminente santità, furono il frutto di tale scelta. Fece il noviziato a Fabriano, poi fu superiore a San Severino, sotto la guida del confratello e corregionale (S.) Giacomo da Monteprandone detto ‘della Marca’ che, insieme a (S.) Bernardino da Siena e (S.) Giovanni da Capestrano, costituivano gli alfieri dell’evangelizzazione del secolo XV e primi fautori dell’apostolato sociale. Marco prese ad operare contro le due principali piaghe del secolo: le discordie civili e l’usura usata in prevalenza dagli ebrei. Svolse la sua intensa attività dal 1458 al 1496, patrocinando la pace e il bene pubblico ad Ascoli, Camerino, Fabriano e combattendo l’usura, che condizionava pesantemente la vita delle famiglie, istituendo i Monti di Pietà. Insieme con il (B.) Domenico da Leonessa costituì il primo monte di pietà ad Ascoli, il 15 gennaio 1458; in seguito da solo istituì quelli di Fabriano (1470), Fano (1471), Arcevia (1483), Vicenza (1486) e, non è certo, anche quelli di Ancona, Camerino, Ripatransone; restaurò quello di Fermo. In un suo soggiorno a Venezia, si rese conto che la nuova tecnica della stampa, era un potente mezzo per diffondere il Vangelo, egli stesso diede alla stampa il suo primo trattato “Libro intitulato” e altri volumi successivamente. Nel 1494, a Firenze, stampò “La tabula della Salute”; nel 1495, a Siena, per la predicazione quaresimale, decise la riedizione del “Libro intitulato”. Quattro capitoli de “La tabula della Salute” riguardano l’usura che Marco condanna come mezzo di perversione; egli associa però nella condanna sia chi chiede prestiti ad interesse, sia chi li concede, perché secondo lui entrambi violano il comandamento di Dio che ordina di amare il prossimo e vieta di provocarne la rovina materiale o spirituale.Egli non era il solo fra i francescani dell’epoca a sostenere la tesi della gratuità del prestito, perché la carità è la regina di tutte le virtù cristiane e nell’ottica della carità non c’è posto per l’usura, ma nemmeno per il prestito ad interesse.Comunque tale tesi non era condivisa da altri francescani prima fra tutti (S.) Bernardino da Feltre e, nel Capitolo Generale tenuto a Firenze il 28 maggio 1493, fu deciso che i \"Monti di Pietà\" dessero i prestiti con un minimo d’interesse; era anche l’epoca del sorgere degli Istituti di Credito, per il cui funzionamento occorrevano degli oneri. Mentre era a Vicenza per predicare, fu colto da malore e morì il 19 marzo 1496; venne sepolto nella chiesa di S. Biagio Vecchio. Il culto, sorto dopo la sua morte, ebbe una definitiva conferma da Pp Gregorio XVI (Bartolomeo Mauro Alberto Cappellari, 1831-1846), il 20 settembre 1839.La sua celebrazione varia ma il Martyrologium Romanum lo colloca al 19 marzo.</p><hr/><h3>B. Marcello Callo (martire del nazismo (1921-1945))</h3><p>Beato Marcel Callo Martire del nazismo († 19 marzo 1945)Marcel Callo nasce a Rennes (Bretagne, Francia) il 6 dicembre 1921, in una modesta famiglia di operai, da Giovanni Maria e Felicita Fanène; secondo di 9 figli, crebbe in un ambiente profondamente cristiano. I suoi genitori lavorano in uno stabilimento chimico e sono attenti ad inserirlo in gruppi e associazioni giovanili di tradizione cattolica. Frequentò le scuole a Rennes e fece a lungo il chierichetto. Si iscrisse dapprima ad un movimento cristiano detto \"crociata eucaristica\", molto diffuso negli ambienti scolastici, che incoraggiava la partecipazione ai sacramenti da parte degli alunni. Successivamente, nel 1933 Marcel fu ammesso negli scout, dove rimase immediatamente affascinato dallo spirito collaborativo delle leggi del gruppo e dalla compagnia che vi trovò. Nel 1934 lasciò gli scout e andò a lavorare come apprendista in una tipografia di Rennes all'età di soli 13 anni. Il fratello maggiore, Giovanni, fu invece mandato in seminario e divenne sacerdote. Il clima che Marcel trovò in questo ambiente non fu dei migliori, infatti c'era il cattivo costume tra gli operai di maltrattare i più piccoli. Marcel rimase sconvolto perché negli ambienti frequentati in precedenza era stato abituato a un tutt'altro clima. Nel 1935 su invito dell'abate Martinais entrò nella JOC (Gioventù Operaia Cristiana), dove privilegiò la vita spirituale come sorgente di ogni azione, portando nel suo mondo operaio un'attenzione particolare per la fede. Diventato in seguito presidente della sezione di Rennes si prodigò per essa assumendosi ogni sorta di responsabilità. Tutti quelli che lo frequentarono ebbero modo di conoscere il suo carattere molto fermo, la sua ostinazione nel perseguire gli obiettivi che si prefiggeva e la ricerca della solidarietà. In quegli anni Marcel Callo si fidanzò con Margherita, una ragazza appartenente a quel movimento.Lo scoppio della seconda guerra mondiale, e l'occupazione nazista della Francia 1940-1944 causarono una grande svolta nella sua vita: le attività delle associazioni cattoliche vennero ufficialmente proibite e le sezioni dovettero agire nella clandestinità. Per la JOC si parla di quegli anni come di una ‘JOC delle catacombe’. All'indomani del bombardamento di Rennes, l'8 marzo 1943, mentre sua sorella Maria Maddalena moriva per le ferite riportate sotto le bombe, egli ricevette la cartolina precetto che gli imponeva di andare in Germania a lavorare per il ‘Servizio del lavoro obbligatorio’. Avrebbe potuto nascondersi, ma per evitare rappresaglie al padre e al fratello sacerdote, decise di partire dicendo: “Parto non già come lavoratore, ma come missionario al servizio dei miei compagni”. Fu mandato in Turingia dove incontrò un gruppo di Jocisti tedeschi ed il loro cappellano. Marcel trascinò allora con sé altri compagni francesi poco praticanti. Si comportò “...da missionario, per aiutare i suoi fratelli jocisti”. Attorno a lui si sviluppò un gruppo molto attivo, fatto questo che attirò subito l'attenzione della Gestapo la quale non gradiva affatto i programmi educativi dell'azione cattolica. Soprattutto non vedeva di buon occhio il messaggio di fratellanza universale che la dottrina cattolica diffondeva in contrasto con l'ideologia nazista basata sul razzismo e sulla necessità di portare la guerra ai popoli europei.I nazisti lo arrestarono, insieme al suo gruppo, il 19 marzo 1944. Venne condannato con la seguente motivazione: “Per il suo attivismo cattolico presso i suoi compagni del ‘Servizio del lavoro Obbligatorio’, si è dimostrato pericoloso per il regime nazista e per la sicurezza del popolo tedesco”. Prima fu rinchiuso nella prigione di Gotha, dopo nel campo di Flossenbürg, infine lo mandarono a Mauthausen-Gusen II. Nel campo, pur soffrendo la fame e la sete, percosso, lavorando dodici ore al giorno nella soffocante fabbrica sotterranea \"B8 Bergkristall\", la sua fede non cessò di aumentare. Ben presto si ammalò e fu mandato, come tre mila altri di Gusen II, all'infermeria in Mauthausen, a due passi dal forno crematorio. Là continuò a sostenere i suoi compagni di sventura, fino all'ultimo. Muore, infine, sfinito dagli stenti e spossato dalla dissenteria, il 19 marzo 1945.Il colonnello Tibodo, che aveva visto morire migliaia di prigionieri, l'assistette all'alba del 19 marzo 1945. Testimoniò con insistenza ed emozione che: “Marcel aveva lo sguardo d'un santo”.Marcel Callo è stato beatificato il 04 ottobre 1987, durante il ‘Sinodo dei Laici’, da San Giovanni Paolo II (Karol Józef Wojtyła, 1978-2005).Per approfondimenti biografici: >>> B. Marcello Callo (1921-1945)</p><hr/><h3>B. Vinçenc Prennushi (sac. e martire in Albania († 1949))</h3><p>Beato Vinçenc (Kolë) Prennushi Arcivescovo o.f.m. e martire in Albania (*Scutari, Albania, 4 settembre 1885 † Durazzo, Albania, 19 marzo 1949)Vinçenc (Kolë) Prennushi, nasce a Scutari, in Albania, durante la dominazione ottomana. Fu alunno del collegio francescano della sua città. Entrò nell’Ordine dei Frati Minori il 12 dicembre 1904 col nome di fra’ Vinçenc e fu ordinato sacerdote il 19 marzo 1908. Scrisse numerose opere di carattere letterario, politico e religioso. Dopo alcuni incarichi di rilievo nella Provincia francescana della SS. Annunziata, fu consacrato vescovo di Sappa e, il 26 giugno 1940, divenne arcivescovo titolare di Durazzo. Mentre la persecuzione religiosa in Albania cresceva, cercò di essere uomo di pace come già durante le insurrezioni contro i turchi, nella sua giovinezza. Condotto al cospetto del presidente Enver Hoxha, rifiutò la sua proposta di essere a capo di una Chiesa nazionale albanese, staccata dalla Santa Sede. Arrestato e imprigionato a Durazzo, fu condannato a vent’anni di reclusione. Morì il 19 marzo 1949, nel carcere di Durazzo, in seguito ai maltrattamenti e alle torture. Vinçenc (Kolë) Prennushi, compreso nell’elenco dei 38 martiri albanesi, di cui fanno parte altri sei francescani, è stato beatificato il 5 novembre 2016 (>>> BB. Martiri Albanesi: Vinçenc Prennushi e 37 compagni), sulla piazza della cattedrale di Santo Stefano a Scutari (Albania). A celebrare la Messa in rappresentanza del Papa, il card. Angelo Amato, alla presenza di dieci mila fedeli, molti arrivati dall'estero. Tra i partecipanti anche il Capo dello Stato, Bujar Nichani, il presidente del Parlamento, diversi ministri e rappresentanti delle altre religioni.</p>"
  },
  {
  "id": "20",
  "imagen": "Venerdì 20 Marzo",
  "contenido": "<hr/><h3>S. Józef Bilczewski (arcivescovo di Leopoli (1860-1923))</h3><p>San Giuseppe BilczewskiArcivescovo di Leopoli (PL) Giuseppe (Józef) Bilczewski nasce il 26 aprile 1860 a Wilamowice, presso Kęty, nell’odierna diocesi di BielskoŻywiec, già diocesi di Cracovia. Ultimata la scuola elementare a Wilamowice e a Kęty, egli frequentò il ginnasio a Wadowice dove nel 1880 ottenne il diploma di maturità. Il 6 luglio 1884 venne ordinato sacerdote a Cracovia dal Cardinale Albino Dunajewski. Nel 1886 conseguì il dottorato in teologia all’Università di Vienna. Dopo ulteriori studi a Roma e a Parigi, nel 1890 sostenne l’esame di abilitazione all’Università Jaghellonica di Cracovia. Un anno dopo divenne professore di teologia dogmatica all’Università Giovanni Casimiro di Leopoli svolgendo anche, per un certo periodo, l’ufficio di decano della facoltà teologica e in seguito di rettore dell’Università stessa. Come professore fu molto apprezzato dagli studenti e godeva nello stesso tempo la stima e l’amicizia dei suoi colleghi professori dell’Università. Si dedicava molto al lavoro scientifico e acquistò, nonostante l’età relativamente giovane, la fama di autorevole scienziato. Le sue capacità straordinarie d’intelletto e di cuore furono notate dall’Imperatore d’Austria, Francesco Giuseppe, che presentò Mons. Giuseppe Bilczewski al Santo Padre come candidato alla sede metropolitana vacante di Leopoli.  Papa Leone XIII (Vincenzo Gioacchino Pecci, 1878-1903) accolse positivamente la proposta dell’Imperatore e il 17 dicembre 1900 nominò il quarantenne Mons. Giuseppe Bilczewski Arcivescovo di Leopoli di rito latino. La complessa situazione sociale, economica, etnica e religiosa rese impegnativa la cura della grande diocesi e richiese al Pastore una grande forza morale, una grande fiducia in Dio, una fede rinvigorita dal continuo contatto con Dio.L’Arcivescovo Giuseppe Bilczewski si distinse per la grande bontà di cuore, la comprensione, l’umiltà, la pietà, la laboriosità e lo zelo pastorale che scaturivano dal suo immenso amore per Dio e per il prossimo.  Prendendo possesso dell’Arcidiocesi di Leopoli indicò, molto chiaramente, il suo programma pastorale che racchiuse nelle parole “sacrificarsi totalmente per la santa Chiesa”. Egli indicava, tra le altre cose, la necessità dello sviluppo del culto al Santissimo Sacramento e il frequente accostarsi alla Santa Comunione.  Una forma particolare dell’azione pastorale dell’Arcivescovo Bilczewski furono le lettere pastorali e gli appelli indirizzati ai sacerdoti e ai fedeli dell’Arcidiocesi. Trattava in essi i problemi della fede e della morale del tempo, nonché le questioni più attuali in campo sociale. Spiegava in essi i temi del culto all’Eucaristia e al Sacro Cuore di Gesù, la pratica della Confessione e l’importanza dell’educazione religiosa e morale dei bambini e dei giovani, nella famiglia e nella scuola. Insegnava l’amore per la Chiesa e il Santo Padre. Si preoccupava, soprattutto, di coltivare numerose e sante vocazioni sacerdotali. Vedeva il sacerdote, prima di tutto, maestro della fede e strumento di Cristo, un padre sia per i ricchi che per i poveri. Impersonando Cristo sulla terra, doveva essere ministro dei sacramenti. Per questo tutto il suo cuore doveva essere dedicato alla celebrazione dell’Eucaristia, per poter nutrire il popolo di Dio col Corpo di Cristo.Esortava, spesso, i sacerdoti all’adorazione del Santissimo Sacramento. Nella lettera pastorale dedicata al culto dell’Eucaristia, invitava i sacerdoti a partecipare alle Associazioni sacerdotali: Associazione dell’Adorazione perpetua del Santissimo Sacramento e Associazione dell’aiuto alle Chiese cattoliche povere il cui scopo era rinvigorire lo zelo dei sacerdoti stessi. Dedicò anche molta cura alla preparazione dei bambini alla piena partecipazione alla Santa Messa, desiderando che ogni catechesi conducesse i bambini e i giovani all’Eucaristia.  L’Arcivescovo Giuseppe Bilczewski promosse la costruzione di chiese e cappelle, scuole e asili, sviluppò l’insegnamento per far crescere l’istruzione nei fedeli. Aiutava spiritualmente e materialmente le opere più significative che nascevano nella sua Arcidiocesi. La sua vita santa, colma di preghiera, di lavoro e di opere di misericordia fece sì che godesse di grande apprezzamento e rispetto da parte di tutte le confessioni, i riti e le nazionalità presenti in Arcidiocesi. Nel periodo del suo lavoro pastorale non sorsero conflitti nazionalistici o religiosi. Fu un propugnatore dell’unità, della concordia e della pace. Nelle questioni sociali stava sempre dalla parte del popolo e dei poveri. Insegnava che il fondamento della vita sociale deve essere la giustizia perfezionata dall’amore cristiano.  Durante la prima guerra mondiale, quando gli animi erano invasi da odio e da disprezzo, indicava alla gente l’amore infinito di Dio, capace di perdono di ogni sorta di peccato e di offesa. Ricordava la necessità di osservare i comandamenti di Dio e, in particolare quello dell’amore fraterno. Sensibile alle questioni sociali riguardanti la famiglia e la gioventù proponeva con coraggio la soluzione dei problemi in base ai comandamenti dell’amore di Dio e del prossimo. Durante i 23 anni del suo servizio pastorale, ha cambiato il volto dell’Arcidiocesi di Leopoli.  Solo la morte, avvenuta il 20 marzo 1923, ha messo fine alla sua vasta e lungimirante azione pastorale. Lasciò questo mondo godendo fama universale di santità. Secondo la sua volontà fu sepolto nel cimitero di Janów, chiamato il cimitero dei poveri, a Leopoli, desiderando riposare tra coloro per i quali era sempre stato padre e protettore.  Grazie all’impegno dell’Arcidiocesi di Leopoli fu istruito il processo di beatificazione e di canonizzazione. La prima tappa venne conclusa il 17 dicembre 1997 con la dichiarazione dell’eroicità delle virtù dell’Arcivescovo Giuseppe Bilczewski da parte di San Giovanni Paolo II (Karol Józef Wojtyła, 1978-2005). Nel mese di giugno 2001 è stato riconosciuto, dalla Congregazione delle Cause dei Santi, come miracoloso, il fatto della rapida, duratura e inspiegabile “quoad modum” guarigione di Marcin Gawlik, ragazzo di 9 anni, da ustioni molto gravi, ottenuta da Dio per l’intercessione dell’Arcivescovo Bilczewski. Si apriva in tal modo la via per la beatificazione, che ebbe luogo il 26 giugno 2001, nella stessa Leopoli, durante la visita apostolica in Ucraina di San Giovanni Paolo II. Papa Benedetto XVI (Joseph Ratzinger, 2005-2013), nella sua prima cerimonia di canonizzazione, lo ha proclamato santo il 23 ottobre 2005 in Piazza San Pietro.</p><hr/><h3>S. María Josefa del Corazón de Jesús (fondatrice (1842-1912))</h3><p>Santa María Josefa del Corazón de Jesús Vergine, fondatrice dell’Istituto “Siervas de Jesús de la Caridad” (Serve di Gesù della Carità) Commemorazione Martyrologium Romanum: 20 marzo (dies natalis). L’Istituto e localmente: 18 maggio.Maria Giuseppa del Cuore di Gesù, figlia primogenita di Bernabé Sancho, seggiolaio, e di Petra de Guerra, casalinga, nasce a Vitoria (Spagna) il 7 settembre 1842, e fu battezzata il giorno seguente. Secondo la prassi allora vigente, fu cresimata due anni dopo, il 10 agosto 1844. Rimasta orfana di padre all'età di sette anni, la mamma la preparò alla Prima Comunione, che ricevette a dieci anni. Quindicenne fu inviata a Madrid presso alcuni parenti per ricevere una educazione e una formazione più completa. Tratti caratteristici della sua infanzia e fanciullezza furono: una forte pietà verso l'Eucaristia e la Vergine Maria, una spiccata sensibilità verso i poveri e gli ammalati e una inclinazione alla ritiratezza. Tornata a Vitoria, verso i 18 anni, manifestò alla madre il desiderio di entrare in monastero, sentendosi da tempo attratta alla vita claustrale. Da adulta, Maria Giuseppa soleva ripetere: “Sono nata con la vocazione religiosa”. Solo che, a giudicare dalle circostanze, si evince che passò attraverso varie esperienze non senza contrastanti suggerimenti di saggi ecclesiastici, prima di trovare la forma definitiva della sua vocazione. Fu, infatti, in procinto di entrare fra le Concezioniste contemplative di Aranjuez, nel 1860, ma ne fu impedita per il sopraggiungere di una grave malattia di tifo. Sua madre l'aiutò a superare la delusione. Nei mesi successivi le sembrò di comprendere che il Signore la chiamava ad un genere di vita religiosa attiva. Fu così che si decise ad entrare nell'Istituto delle Serve di Maria, di recente fondato a Madrid da S. MaríaSoledad Torres Acosta. Con l'avvicinarsi del tempo della professione, fu assalita da gravi dubbi ed incertezze sulla sua effettiva chiamata in quell'Istituto. Aprì il suo animo a diversi confessori e si sentì dire che aveva sbagliato vocazione. I contatti col santo Arcivescovo Antonio Maria Claret e i colloqui sereni con la stessa santa María Soledad Torres Acosta, maturarono gradualmente la decisionedi uscire dall'Istituto delle Serve di Maria per dar vita ad una nuova famiglia religiosa, che avesse per scopo esclusivo l'assistenza ai malati negli ospedali e a domicilio. Condividevano questo ideale altre quattro Serve di Maria, che, con licenza del Cardinale Arcivescovo di Toledo, uscirono insieme con lei allo stesso scopo. La nuova fondazione si fece a Bilbao nella primavera 1871, quando Maria Giuseppa aveva 29 anni. Da allora, e poi per 41 anni di seguito, fu superiora del nuovo Istituto delle “Serve di Gesù della Carità”. Si sobbarcò a penosi viaggi per visitare le varie comunità, finché una lunga malattia la confinò nella Casa di Bilbao. Costretta a letto o in poltrona, seguiva le vicende delle varie Case in Spagna e fuori mediante una fitta e preziosa corrispondenza. Alla sua morte, avvenuta dopo lunghi anni di sofferenze, il 20 marzo del 1912, erano 43 le Case fondate ed oltre un migliaio il numero delle sue suore. La sua santa morte provocò una grande emozione a Bilbao e in altre numerose località dove era conosciuta attraverso le Case del suo Istituto. Anche i funerali ebbero una risonanza straordinaria. Fu sepolta nel cimitero cittadino di Bilbao. Già nel 1926, crescendo la fama di santità, i suoi resti mortali furono traslati nella Casa Madre dell'Istituto e tumulati nella cappella, dove tuttora riposano. María Josefa del Corazón de Jesús è stata beatificata, il 27 settembre 1992, e canonizzata, il 1° ottobre 2000, dallo stesso Papa: San Giovanni Paolo II (Karol Józef Wojtyła, 1978-2005).Per approfondimenti biografici: >>> Maria Giuseppa del Cuore di Gesù </p><hr/><h3>B. Ambrogio Sansedoni (sacerdote O.P. (1220-1286))</h3><p>Beato Ambrogio Sansedoni Sacerdote domenicanoCommemorazione Martyrologium Romanum: 20 marzo (dies natalis). Ordo Fratrum Praedicatorum: 08 ottobre.Ambrogio nasce il 16 aprile 1220 a Siena  nella nobile famiglia Sansedoni, che fu proprietaria del palazzo attualmente sede della Fondazione MPS (Monte dei Paschi di Siena). A 17 anni, nel 1237, entrò fra i domenicani. Compiuto il noviziato, probabilmente a Siena, Ambrogio si recò a Parigi prima (1245) e a Colonia poi (1248) per continuare gli studi, avendo come professore il futuro S. Alberto Magno e per compagni Pietro di Tarantasia, il futuro papa Innocenzo V (21 gennaio-22 giugno1276) e S. Tommaso d'Aquino. A Parigi prima e a Colonia in seguito, Ambrogio si fece conoscere sia per l'efficacia della predicazione che per le doti di pacificatore in delicate situazioni politiche, tanto che alcuni pittori lo raffigureranno con lo Spirito Santo che in forma di colomba bianca gli parla all'orecchio. Ebbe doti eccezionali di persuasore, e si deve anche a lui se non scoppiò uno scisma in Germania, nel 1245, per il dissidio tra il concilio di Lione e l’imperatore Federico II. Alla morte di quest’ultimo, suo figlio Manfredi tentò di recuperare i territori imperiali nel Sud d’Italia. Siena si schierò con lui e per questo motivo papa Clemente IV (Guy Foulques, 1265-1268) le inflisse l’interdetto (divieto di celebrare i riti sacri). Papa Clemente IV se ne servì molto per opere di pace (S.Gimignano nel 1266) e assolse Corradino a sua intercessione (1268). Nel 1270 Ambrogio fu chiamato a Roma dal Papa, dedicandosi alla restaurazione degli studi ecclesiastici. Nel 1273 ottenne dal beato Gregorio X (Tebaldo Visconti, 1271-1276) l'assoluzione dall'interdetto per la sua patria. La sua abilità oratoria fu apprezzata a Parigi, in Germania e nelle tante città italiane che lo videro protagonista nel cercare di ammorbidire conflitti, costruire tregue, fermare le armi. Fu un riconciliatore instancabile e persuasivo, con le sue parole lucide e appassionate insieme. Fu a Firenze, a Genova e a Venezia come predicatore di pace e per la Crociata. Dopo tanti viaggi, Ambrogio rientrò nella sua città natale e ricominciò a predicare fino alla morte, che lo colse il 20 marzo 1286. Secondo la tradizione, Ambrogio sarebbe rimasto vittima del suo stesso zelo di predicatore: durante una predica quaresimale avrebbe infatti parlato con tale veemenza contro gli usurai, che gli si ruppe una vena in petto, causandone la morte repentina. Siena lo pianse e lo onorò, lo volle tra i patroni cittadini, venerò le sue reliquie in S. Domenico e collocò un suo busto sulla facciata del Duomo. Fino a metà ’500 si disputò persino un Palio in suo onore.La Chiesa lo annovera tra i beati, nel 1443, mentre l'arte senese l'ha glorificato sempre. Nel Martirologio Romano fu inserito da papa Clemente VIII (Ippolito Aldobrandini, 1592-1605), nel 1597, sotto la data del 20 marzo.</p>"
  },
  {
  "id": "21",
  "imagen": "Sabato 21 Marzo",
  "contenido": "<hr/><h3>S. Benedetta Cambiagio Frassinello (fondatrice (1791-1858))</h3><p>S. Benedetta Cambiagio FrassinelloReligiosa e fondatrice“Suore Benedettine della Provvidenza” In Benedetta Cambiagio Frassinello la Chiesa ci addita un esempio di Santa che fu sposa, madre, religiosa e fondatrice. Ella si lasciò condurre dallo Spirito attraverso l'esperienza matrimoniale, quella di educatrice e di consacrazione religiosa fino a fondare un Istituto, che, caso unico nell'agiografia cristiana, guidò con la collaborazione generosa e discreta del marito.  Benedetta Cambiagio Frassinello nasce a Langasco (Genova) il 2 ottobre 1791 da Giuseppe e Francesca Ghiglione e viene battezzata due giorni dopo. Quando ancora è ragazzina, la sua famiglia si trasferisce a Pavia. Riceve dai genitori una profonda educazione cristiana che radica nel suo animo i princìpi della fede e plasma il suo carattere volitivo e perseverante. Verso i 20 anni ha una forte esperienza interiore che accresce l'amore alla preghiera e alla penitenza e, in modo speciale, il desiderio di abbandonare tutto per consacrarsi interamente a Dio. Ciò nonostante il 7 febbraio 1816 va sposa a Giovanni Battista Frassinello, un giovane ligure trasferito con la famiglia a Vigevano. Il cammino di Benedetta alla ricerca della volontà di Dio è abbastanza arduo e difficile, spinta com'è dall'impulso interiore per una vita verginale, coltivata fin dall'adolescenza. Vive nel matrimonio due anni, dopo i quali ha la gioia di realizzare, in questo stato, l'aspetto profondo e sublime della verginità spirituale. In pieno accordo con lo sposo, che attratto dalla santità di Benedetta ne abbraccia l'ideale, le vive accanto come sorella. Si occupano entrambi, con singolare amore, della sorella Maria, gravemente ammalata di cancro intestinale, ospitata in casa loro. Benedetta e Giovanni sperimentano, perciò, una maternità e una paternità spirituali e soprannaturali, nella fedeltà all'amore coniugale sublimato. Nel 1825, alla morte di Maria, Giovanni Battista entra nella comunità dei Somaschi e Benedetta nelle Orsoline di Capriolo. Nel 1826, a motivo della salute, Benedetta ritorna a Pavia. Guarita prodigiosamente da S. Girolamo Emiliani, si occupa delle fanciulle con il benestare del Vescovo, mons. Luigi Tosi.Avendo bisogno di un aiuto, che suo padre le rifiuta, il Vescovo richiama Giovanni Battista, il quale lascia il Noviziato e torna alla sposa-sorella, rinnovando insieme il voto di castità perfetta nelle mani del Vescovo stesso. Tutti e due si dedicano generosamente all'accoglienza e alla educazione umano‑cristiana di fanciulle povere e abbandonate.L'opera di Benedetta si inserisce nella vita sociale di Pavia in un periodo in cui l'istituzione della scuola è accolta come la vera apportatrice di benessere. È la prima donna della città e della provincia ad avvertire questo bisogno e l'Imperiale Regio Governo Austriaco le riconosce il titolo di “Promotrice della Pubblica Istruzione”.Coadiuvata subito da alcune giovani volontarie, alle quali dà un Regolamento approvato dall'Autorità Ecclesiastica, unisce all'insegnamento scolastico la formazione catechistica e al lavoro. Sono questi gli ambiti di cui si serve per trasformare le fanciulle in “modelli di vita cristiana” e assicurare in tal modo la vera formazione delle famiglie. La sua costante dedizione scaturisce e cresce dal fervore eucaristico e dalla contemplazione del Crocifisso ed è pervasa dalla certezza che Dio solo è il suo sostegno e la sua valida difesa. Nella sua vita non mancano esperienze mistiche che si ripetono, particolarmente, nelle feste liturgiche senza distoglierla, tuttavia, dai suoi impegni quotidiani.Per amore delle fanciulle è disposta ad ogni più arduo sacrificio: della sua persona, dei suoi beni, perfino della sua fama, mostrando così l'incomparabile grandezza della “pedagogia del Vangelo”.La singolarità dell'opera e il programma educativo di Benedetta sono duramente contrastati dall'opposizione di alcuni potenti, che si vedono frastornati nei loro torbidi disegni, e anche dall'incomprensione di alcuni membri del clero. Nel luglio 1838 Benedetta cede la sua istituzione al Vescovo Tosi e, con il marito e cinque fedeli consorelle, lascia Pavia diretta in Liguria. A Ronco Scrivia istituisce la scuola per le fanciulle del popolo e fonda l'Istituto delle “Suore Benedettine della Provvidenza” per le quali scrive le Regole-Costituzioni. Esse rivelano lo sviluppo del suo carisma pavese, estendendo a tutte le fanciulle e giovani l'educazione, l'istruzione e la formazione cristiana, con l'inconfondibile suo spirito di illimitata fiducia e abbandono alla divina Provvidenza, di amore a Dio attraverso la povertà e la carità.  L'Istituto delle Suore Benedettine della Provvidenza si sviluppa rapidamente: nel 1847 anche a Voghera. Questa sede, quarant'anni dopo la morte di Benedetta, per opera del Vescovo diocesano, diviene di diritto un Istituto indipendente. In tale circostanza le Suore assumono la denominazione di “Benedettine della Divina Provvidenza” in memoria di Benedetta loro piissima Fondatrice. E il terzo millennio le vedrà all’opera in Italia, Spagna, Burundi, Costa d’Avorio, Perú, Brasile; impegnate, come dice la loro regola, a “prestarsi volentieri dove è maggiore l’urgenza di fare del bene”.Nel 1851 Benedetta ritorna a Pavia, in una località diversa dalla prima fondazione e nel 1857 apre una scuola in un paese della Valpolcevera, San Quirico. Il 21 marzo 1858, Benedetta muore santamente a Ronco Scrivia, il giorno e ora da lei previsti. Attorno alla sua salma accorre un grande afflusso di gente per l'ultima manifestazione di stima e di rimpianto a colei che considera una “Santa”.Sepolta a Ronco Scrivia, i suoi resti sono andati dispersi nella distruzione del cimitero durante la seconda guerra mondiale, per un bombardamento anglo-americano nel 1944. Benedetta Cambiagio Frassinello è stata beatificata, il 10 maggio 1987, e canonizzata, il 19 maggio 2002, dallo stesso pontefice: San Giovanni Paolo II (Karol Józef Wojtyła, 1978-2005).</p><hr/><h3>B. Miguel Gómez Loza (martire in Messico (1888-1928))</h3><p>Beato Miguel Gómez LozaLaico messicano, martire(† Atotonilco, 21 marzo 1928) Miguel Gómez Loza nasce a Tepatitlán, Jalisco, l'11 agosto 1888. Figlio di contadini, fin da bambino si occupò di sua madre, rimasta vedova, nel modesto paese di Paredones. Nutrì però sempre il desiderio di superare se stesso nel campo della scienza e delle virtù. Fin da giovane fu un promotore instancabile della dottrina sociale della Chiesa. Insieme al suo grande amico Anacleto González Flores, nelle file dell'Associazione Cattolica della Gioventù Messicana (ACJM), di Guadalajara trovò l'ambiente adatto alla sua formazione religiosa e morale e al suo anelito apostolico. Affrontando mille difficoltà, si iscrisse alla Facoltà di Giurisprudenza, perseverando nei suoi studi fino a ottenere la laurea. Uomo coraggioso, dalle convinzioni profonde, nulla lo spaventava nei suoi propositi sapendo che erano giusti, leciti e dovuti. Per difendere i diritti dei bisognosi, fu arrestato cinquantanove volte, e molte altre malmenato. Nel 1922 contrasse matrimonio con María Guadalupe Sánchez Barragán: ebbero tre figli. Nel 1927, durante la persecuzione religiosa, Miguel si unì alla Lega in Difesa della Libertà Religiosa, utilizzando tutti i mezzi pacifici consentiti per resistere agli attacchi dello Stato alla libertà di credo. Per difendere la libertà e la giustizia, accettò la nomina di Governatore di Jalisco, conferitogli dai cattolici della resistenza. Perseguitato dalle forze federali, fu infine catturato e fucilato presso Atotonilco il 21 marzo 1928. Miguel Gómez Loza è stato beatificato il 20 novembre 2005 insieme ad altri 12 martiri (cfr elenco completo sottostante).A nome del Papa, fu incaricato di presiedere la celebrazione, tenutasi nello Stadio Jalisco di Guadalajara (Messico), il Card. portoghese José Saraiva Martìns, prefetto della Congregazione per le Cause dei Santi. Elenco completo dei 13 martiri beatificati il 20 novembre 2005(tra parentesi la data di culto): - José Anacleto Gonzalez Flores, Laico (1 aprile)- José Dionisio Luis Padilla Gómez, Laico (1 aprile)- Jorge Ramon Vargas González, Laico (1 aprile)- Ramón Vicente Vargas González, Laico (1 aprile)- José Luciano Ezequiel Huerta Gutiérrez, Laico (3 aprile)- José Salvador Huerta Gutiérrez, Laico (3 aprile)- Miguel Gómez Loza, Laico (21 marzo)- Luís Magaña Servín, Laico (9 febbraio)- José Sánchez del Río, Laico (10 febbraio)- Andrés Solá y Molist, Sacerdote (25 aprile) - José Trinitad Rangel Montano, Sacerdote (25 aprile)- Leonardo Pérez Larios, Laico (25 aprile)- Ángel Darío Acosta Zurita, Sacerdote (25 luglio)  Per approfondimenti: >>> Martiri Cristeros</p><hr/><h3>S. Nicola di Flüe (CH) (eremita (1417-1487))</h3><p>San Nicola di Flüe (CH) Eremita N icola nasce nel 1417 nel Flüeli presso Sachseln in Svizzera. Benché si sentisse chiamato ancora giovanissimo alla vita eremitica, dovette accettare numerose cariche politiche: fu podestà di Sachseln, consigliere e giudice cantonale, e deputato del cantone di Obwalden alla dieta. Tra il 1433 e il 1460 prese parte a varie campagne militari, ma, come si legge nella sua biografia, si adoperò per “un trattamento umano del nemico vinto, oltre che per risparmiare chiese e conventi e proteggere donne e bambini”.Nel 1445 si sposò ed ebbe dieci figli, uno dei quali divenne parroco di Sachseln; un nipote, Corrado Scheuber, morì in concetto di santità. Ma la chiamata originaria a seguire una vita unicamente dedicata a Dio non si era spenta. Attraversò un periodo di dure lotte interiori e infine, dopo aver vinto le resistenze della moglie e avuto il suo consenso, nel 1467, a 50 anni di età, partì per l’Alsazia dove volle associarsi agli “Amici di Dio”.Una visione mistica e il parere del suo direttore spirituale lo spinsero a ritornare in patria, dove si ritirò dapprima in una località alpestre di sua proprietà, a Klisterli-Alp nel Melchtal, e poi nel Ranft, in un burrone solitario al di sotto del Flüeli. Qui i suoi compaesani gli costruirono nel 1468 una cella da eremita con cappella, dove Nicola visse in continua preghiera e rigoroso digiuno per 19 anni, uscendo dal suo romitaggio solo per salvare, con parole ardenti di carità, la pace della sua terra: nel 1473 di fronte alla minaccia austriaca e nel 1481 e 1482 per sanare le discordie interne che avevano scatenato la guerra civile. Questi interventi gli valsero il titolo di Pater Patriae. Per la sua severissima vita di anacoreta e lo spirito sempre aperto ai problemi della sua gente e della sua terra, fu considerato un santo vivente; al suo eremo si portavano eminenti uomini della Chiesa e dello Stato in cerca di consiglio, e accorreva il popolo che chiedeva aiuto e conforto spirituale. Quando morì, a 70 anni, nel 1487, sulla sua tomba fiorirono numerosi miracoli. Canonizzato nel 1947 dal Venerabile Pio XII e proclamato patrono della Svizzera, gode di grandissima popolarità nella sua terra, dove san Nicola da Flüe è meglio noto con il nome di Bruder Klaus (fratello Klaus).</p>"
  },
  {
  "id": "22",
  "imagen": "Domenica 22 Marzo",
  "contenido": "<hr/><h3>S. Benvenuto Scotivoli (vescovo di Osimo († 1282))</h3><p>San Benvenuto ScotivoliVescovo di Osimo (AN) Benvenuto Scotivoli nasce ad Ancona in epoca sconosciuta. Studiò diritto a Bologna sotto la guida di Silvestro Gussolino, canonico di Osimo. Fu poi nominato cappellano pontificio e, prima del 1262, arcidiacono di Ancona.  Il 10 agosto 1263 divenne amministratore della diocesi di Osimo, che era stata unita a Umana da Pp Gregorio IX (Ugolino dei Conti di Segni, 1227-1241), succedendo a Giovanni Colonna, del quale cancellò le troppe sentenze di scomunica. Ristabilita la sede, il 13 marzo 1264, Pp Urbano IV (Jacques Pantaleon, 1261-1264) ne affidò il governo a Benvenuto che nel 1267 fu anche incaricato da Pp Clemente IV (Guy Foulques, 1265-1268) di tenere il governo civile della Marca di Ancona. In questo periodo ordinò prete (san) Nicola da Tolentino. Benvenuto fu un grande riformatore: con una disposizione del 15 gennaio 1270, infatti, vietò al monastero di S. Fiorenzo di Posciavalle, di cui era stato nominato amministratore, di alienare i suoi beni. In un sinodo tenuto il 7 febbraio 1273 vietò pure la vendita delle proprietà ecclesiastiche e nel 1274, infine, attuò la riforma del Capitolo della sua cattedrale e difese i diritti della sua diocesi sulla città di Cingoli.Il 24 febbraio dello stesso anno tolse, per ordine del Beato Gregorio X (Tebaldo Visconti, 1271-1276), la scomunica che il vescovo di Fermo aveva posto sopra Ripatransone. Non sembra sia stato consigliere di Gregorio X nella preparazione del Concilio di Lione. Benvenuto si spense il 22 marzo 1282, e gli succedette Berardo, eletto da Pp Martino IV (Simon de Brion, 1281-1285), il 18 gennaio 1283.  Sepolto nella chiesa cattedrale di Osimo, in un nobile mausoleo apprestato dal clero e dal popolo, nel luglio 1590 fu trasferito nella cripta della stessa cattedrale. Sul suo sepolcro avvennero grazie e miracoli, e il culto resogli dai fedeli è già ricordato negli Statuti di Osimo del 1308, mentre indulgenze si dicono concesse da Pp Eugenio IV (Gabriele Condulmer, 1431-1447) nel 1432. Benvenuto, tuttavia, non fu canonizzato. Dichiarato patrono della città di Osimo nel 1755, la sua festa, nella diocesi osimana e di Cingoli, come nell'Ordine francescano, è fissata al 22 marzo.</p><hr/><h3>B. Clemens August Von Galen (card. (1878-1946))</h3><p>Beato Clemens August von GalenCardinale, detto il “Leone di Münster” Clemens August conte von Galen, undicesimo di 13 figli del conte Ferdinand Heribert Ludwig von Galen e della contessa Elisabeth von Spee, nasce il 16 marzo 1878 nel castello di Dinklage ad Oldenburg (Bassa Sassonia). La sua era una famiglia di credenti. Frequentò il liceo dei Gesuiti a Feldkirck e diede la maturità nel 1896 a Vectha. Dopo gli studi a Freiburg (Svizzera), Innsbruck e Münster, venne ordinato sacerdote il 28 maggio 1904 a Münster.Dopo un breve periodo come vicario capitolare a Münster, Clemens August venne nominato, nel 1906, cappellano della chiesa di S. Mattia a Berlino. Cominciò, così, un'attività sacerdotale durata 23 anni nell’allora capitale dell’impero prussiano. Dopo alcuni anni come curato della chiesa di S. Clemente, divenne parroco della chiesa di S. Mattia a Berlino-Schöneberg.  Visse i difficili anni della Prima Guerra Mondiale, i tumulti del dopoguerra e un lungo periodo dell’epoca di Weimer (periodo della Storia della Germania che va dal 1919 al 1933). La situazione della diaspora nella capitale Berlino lo mise davanti a grandi esigenze pastorali.Nel 1929 fu nominato parroco della chiesa parrocchiale di S. Lamberto a Münster. Dopo la morte del vescovo Johannes Poggenburg, Clemens August conte von Galen fu eletto vescovo di Münster. Il 28 ottobre 1933 ricevette la consacrazione episcopale e scelse, come slogan d’elezione, il motto: \"Nec Laudibus, Nec Timore\" (non con le lodi né con la minaccia, io devio dalle vie di Dio).Già nella sua prima lettera pastorale, durante la Quaresima del 1934, il vescovo C.A. smascherò l’ideologia neopagana del nazionalsocialismo. Continuamente negli anni seguenti lui prese posizione per la libertà della Chiesa e delle associazioni cattoliche e per il mantenimento dell’insegnamento della religione.In una decisa predica nel duomo di Xanten, nella primavera del 1936, accusò apertamente il regime nazionalsocialista di discriminare, di gettare in prigione e addirittura di uccidere i cristiani a causa del loro credo. Il vescovo Clemens August von Galen appartiene al novero dei vescovi che il Papa Pio XI (Ambrogio Damiano Achille Ratti, 1922-1939) invitò a Roma, nel gennaio 1937, per parlare con loro della situazione in Germania e per preparare la famosa enciclica “Mit Brennender Sorge” (“Con viva preoccupazione”), accusando il regime nazionalsocialista davanti all’opinione pubblica mondiale. Un’eco mondiale trovarono, poi, come apice della sua resistenza pubblica contro il nazionalsocialismo, le tre prediche, divenute famose, tenute dalla chiesa di S. Lamberto del 13 luglio 1941 e del 3 agosto 1941, così come dalla chiesa di Nostra Signora in Überwasser in Münster del 20 luglio 1941. In queste lui si rivoltò contro le violazioni dello Stato ed esigette il diritto alla vita, all’inviolabilità e alla libertà dei suoi cittadini; censurò aspramente l’allora uccisione delle cosiddette improduttive “vite senza valore di vivere”. La sua popolarità crebbe a tal punto che le sue omelie furono diffuse clandestinamente per tutta la Germania, arrivando anche nelle mani degli alleati i quali, per scoraggiare i soldati del Reich, fecero paracadutare sulle linee tedesche le sue denunce sulla violazione dei diritti dell'uomo.Tutta questa popolarità e i continui attacchi contro il regime provocarono forti reazioni tra i gerarchi nazisti. Martin Bormann, segretario personale di Adolf Hitler, propose di impiccare C.A. von Galen ma Joseph Goebbels (importante gerarca nazista) glielo impedì dicendo : « Se ora si procedesse contro il vescovo, tutta la Westfalia andrebbe persa per l'impegno bellico ».Hitler, quindi, per evitare una sommossa popolare, decise, per il momento, di lasciar stare il vescovo di Münster, per poi pareggiare i conti dopo la vittoria finale. Si procedette, però, al tentativo di isolarlo, arrestando tutti quelli che lo aiutavano, tutti quelli che approvavano quanto diceva e tutti quelli che diffondevano in qualunque maniera le sue omelie. Vennero arrestate centinaia di persone, di cui alcune decine finirono in campi di concentramento. Nei difficili mesi del dopoguerra, il vescovo C.A. fu ancora una volta una personalità a cui molti si rivolsero. Si pose alla difesa del suo popolo, scagliandosi contro il governo militare alleato e la teoria di una colpa collettiva del popolo tedesco, accusato di silenziosa accettazione della politica di Hitler : « Sotto il nazismo dissi pubblicamente, e lo dissi anche riguardo a Hitler nel '39, quando nessuna potenza intervenne allora per ostacolare le sue mire espansionistiche: la giustizia è il fondamento dello stato. Se la giustizia non viene ristabilita, allora il nostro popolo morirà per putrefazione interna. Oggi devo dire: se tra i popoli non viene rispettato il diritto, allora non verrà mai la pace e la concordia.» Il Venerabile Pio XII (Eugenio Pacelli, 1939-1958) chiamò, il 18 febbraio 1946, il vescovo C.A. nel collegio cardinalizio. Era un onore per la sua condotta intrepida durante il periodo del nazionalsocialismo. Una basilica di S. Pietro gremita lo acclamò, il “Leone di Münster”, quando lui ricevette dalle mani del Papa la dignità cardinalizia. Il 16 marzo 1946, il cardinale Clemens August von Galen, durante il suo ritorno a Münster, fu accolto da una gran moltitudine entusiasta. Davanti alle rovine del duomo distrutto tenne il suo ultimo discorso; il giorno dopo si ammalò e il 22 marzo morì. Fu sepolto nella Ludgeruskapelle nel duomo distrutto.  Il Card. Clemens August von Galen fu dichiarato “venerabile”, il 20 dicembre 2003, da San Giovanni Paolo II (Karol Józef Wojtyła, 1978-2005) il quale, esattamente un anno dopo, riconobbe un miracolo attribuito alla sua intercessione. La beatificazione, rinviata in seguito alla morte del suddetto Papa, è stata celebrata in S. Pietro, il 9 ottobre 2005, dal Card. José Saraiva Martins, Prefetto della Congregazione delle Cause dei Santi, per incarico di Pp Benedetto XVI (Joseph Ratzinger, 2005-2013). Per approfondimenti leggere l'omelia:>>> Beatificazione di Clemens August von Galen</p><hr/><h3>B. Ugolino Zefirini (sacerdote agostiniano († ca. 1367))</h3><p>Beato Ugolino Zefirini Sacerdote AgostianoU golino Zefirini nasce a Cortona (provincia di Arezzo) verso il 1320. Ancora adolescente, a causa di discordie cittadine, fu costretto ad andare in esilio a Mantova dove, nel 1336, entrò tra gli agostiniani del convento di S. Agnese. Tornato in patria, nel 1354, Ugolino si consacra a Dio nel ‘giovane’ Ordine agostiniano, voluto da papa Alessandro IV (Rinaldo di Jenne, 1254-1261) come unione di gruppi di eremiti in vita cenobitica nella spiritualità di Sant’Agostino. Ne riceve quindi una formazione specifica intesa nella santità di vita, nell’amore per lo studio, in modo particolare della Sacra Scrittura, nell’impegno nell’evangelizzazione e della formazione spirituale e culturale, nella ricerca di solitudine, ascesi, preghiera e penitenza. Dopo un impegno singolare nell’apostolato, Ugolino trascorse gli ultimi anni della sua vita nella solitudine di un eremo. Muore verso il 1367.Il suo culto fu confermato dal Papa Pio VII (Barnaba Chiaramonti, 1800-1823) nel 1804. Le sue spoglie mortali si venerano nella chiesa di Sant' Agostino in Cortona. La sua memoria liturgica ricorre il 22 marzo.</p>"
  },
  {
  "id": "23",
  "imagen": "Lunedì 23 Marzo",
  "contenido": "<hr/><h3>B. Annunciata Cocchetti (fondatrice (1800-1882))</h3><p>Beata Annunciata Cocchetti Fondatrice (1800-1882)Annunciata Cocchetti nasce a Rovato (BS), il 9 maggio 1800: è la terza dei sei figli, di cui tre morirono ancora in tenera età, che Marco Antonio, appartenente a una famiglia di medio-alta borghesia, ebbe da Giulia Albarelli. Pochi giorni dopo la nascita fu battezzata nella Prepositura di Santa Maria Assunta con i nomi di Asteria e Annunciata.Tra il 1807 e il 1808, rimase orfana prima della madre e poi del padre. La nonna paterna, Annunciata Campana, donna religiosissima e saggia educatrice, si prese cura dell'orfana. L'educazione della sorella Giuseppina e del fratello Vincenzo fu invece assunta dallo zio paterno Carlo Cocchetti, medico di professione e ministro degli esteri con Eugenio Beauharnais (†1824), viceré del Regno d'Italia, il quale era stato nominato tutore dei tre bambini orfani.A 17 anni aprì nella sua casa una scuola per le fanciulle povere del paese. A 22 anni divenne la prima insegnante della scuola femminile di Rovato. Alla morte della nonna, passò sei anni a Milano. Nel 1831 andò a Cemmo in Valcamonica dove si trovava una scuola aperta da Erminia Panzerini, che fin dal 1821 la gestiva secondo lo spirito dell'Opera di Santa Dorotea. Annunciata vi prestò la sua opera di maestra per dieci anni. Alla morte della Panzerini, nel 1842, si trasferì a Venezia divenendo una suora dorotea. Nell'ottobre dello stesso anno ritornò a Cemmo con altre due religiose e nel 1843 emise i voti. Per 40 anni si dedicò all'apostolato nella Valcamonica. Nel 1853 aprì a Cemmo un noviziato proprio, sviluppandolo in modo autonomo e diffondendosi anche fuori d'Italia. Muore il 23 marzo 1882. I funerali furono celebrati nella parrocchia di Cemmo alla presenza di 18 sacerdoti e di un grande concorso di popolo dopo che la salma era stata portata in giro per tutto il paese come in trionfo. I resti mortali della defunta, dal 1951, sono venerati nella cappella dell'Istituto di Cemmo. San Giovanni Paolo II (Karol Józef Wojtyła, 1978-2005) ne riconobbe l'eroicità delle virtù il 13 maggio 1989 e la beatificò il 21 aprile 1991.Per approfondimenti >>> B. Annunciata Cocchetti</p><hr/><h3>S. Rafqa Pietra Choboq Ar-Rayès (vergine (1832-1914))</h3><p>Santa Rafqa (Rebecca) Pietra Choboq Ar-RayèsVergine monaca dell'Ordine Libanese MaronitaRafqa nasce a Himlaya, villaggio del Metn settentrionale, il 29 giugno 1832. Era figlia unica di Mourad Saber al-Choboq al-Rayès e di Rafqa Gemayel; fu battezzata il 7 luglio 1832 e ricevette il nome di Boutroussyeh (Pierina). I suoi genitori le insegnarono ad amare Dio e a pregare quotidianamente. Nel 1839, quando aveva sette anni, perse sua madre, alla quale era molto attaccata. Suo padre cadde, allora, in povertà e, nel 1843, la mandò a Damasco, a servizio nella casa di Asaad al-Badawi, che era di origine libanese, dove restò quattro anni.Tornata in patria decise di entrare come religiosa nella congregazione delle Figlie di Maria (Mariamât). All'inizio del 1864, fu trasferita da Jbeil a Maad, su richiesta del grande benefattore Antoun Issa. Vi rimase sette anni, durante i quali fondò una scuola per istruire le ragazze; fu aiutata, in questo, da un'altra religiosa. Durante il suo soggiorno a Maad, nel corso di una crisi che aveva scosso la Congregazione delle Mariamât, intorno al 1871, Rafqa entrò nella chiesa di San Giorgio e domandò a Dio di aiutarla a prendere una decisione secondo la sua volontà. In quei momenti sentì una voce che le diceva: “Tu sarai monaca”. Dopo aver pregato fervidamente, vide in sogno San Giorgio, San Simeone lo Stilita, e Sant'Antonio il Grande, Padre dei monaci, che le disse: “Entra nell'Ordine delle Monache Libanesi Maronite”. Antoun Issa l’aiutò a trasferirsi da Maad al monastero di San Simeone al-Qarn a Aïtou, dove fu subito ricevuta, e vestì l'abito di novizia il 12 luglio 1871. Il 25 agosto 1872, fece la professione religiosa solenne e prese il nome di suor Rafqa, in ricordo di sua madre, che si era chiamata Rafqa. Trascorrerà 26 anni nel monastero di Mar Semaan al-Qarn, Aïtou (1871-1897), essendo un esempio vivente, per le religiose sue consorelle, nell'obbedienza alle Regole, l'assiduità nelle preghiere, l'ascesi, l'abnegazione, ed il lavoro compiuto in silenzio.Gli ultimi anni della sua esistenza furono segnati da una malattia che la portarono alla cecità e poi alla paralisi. Rafqa si addormentò nel Signore in odore di santità il 23 marzo 1914, dopo una vita passata nella preghiera, nel servizio e nel portare la Croce, affidandosi all'intercessione di Maria, Madre di Dio, e di San Giuseppe. Fu sepolta nel cimitero del monastero. Il 10 luglio 1927 la sua spoglia mortale venne trasferita in una tomba nuova, in un angolo della chiesa del monastero, e questo in seguito all'introduzione della sua causa di beatificazione, il 23 dicembre 1925, ed all'inizio dell'inchiesta sulla fama di santità, il 16 maggio 1926.Decretatane l'eroicità delle virtù, San Giovanni Paolo II (Karol Józef Wojtyła, 1978-2005) la dichiarò venerabile l'11 febbraio del 1982; lo stesso pontefice la beatificò il 17 novembre 1985 ed infine la proclamò santa il 10 giugno 2001, nel corso di una solenne cerimonia in piazza San Pietro a Roma.</p><hr/><h3>B. Metod Dominik Trčka (sacerdote e martire (1886-1959))</h3><p>Beato Metodio Domenico TrčkaSacerdote redentorista e martire Metodio Domenico, al secolo Metod Dominik, Trčka nasce il 6 luglio 1886 a Frýdlant nad Ostravicí (attuale Repubblica Ceca). Ultimo di sette figli di Františka (Francesca) Štěrbová e Tomáš (Tommaso) Trčka, fu battezzato il giorno seguente.  Orientatosi per la vita religiosa, nel 1902 entrò nella Congregazione del Ss. Redentore, professando i voti religiosi il 25 agosto 1904, dopo l’anno di noviziato. Compiuti gli studi teologici, fu ordinato presbitero a Praga il 17 luglio 1910, dall’arcivescovo Leo Skrbenský. Spese i primi anni di sacerdozio nella pastorale delle missioni popolari, risiedendo a Praga, presso il santuario mariano di Svatá Hora e a Plzen. Durante la Iª guerra mondiale non risparmiò le forze nell’occuparsi particolarmente dei profughi croati, sloveni e rutheni, ai quali, non solo amministrava i sacramenti e insegnava il catechismo, ma cercava anche di sovvenirli in ogni necessità. Già durante gli anni di seminario aveva espresso il desiderio di lavorare fra i cristiani di rito orientale, cosa che ebbe modo di realizzare nel 1919, quando, dal Superiore Provinciale dei Redentoristi di Praga, fu mandato a Lviv, per svolgere l’apostolato tra i fedeli greco-cattolici.  Nel dicembre 1921 venne mandato a Stropkov, nella Slovacchia Orientale, dove, con i confratelli, fondò la prima comunità redentorista di rito latino e bizantino. Diventato superiore della comunità, nel 1924, svolse una fervente attività missionaria nelle tre eparchie di Prešov, Užhorod e Križevci, proclamando la Parola di Dio e fondando la confraternita di “Madre del Perpetuo Soccorso e del Santo Rosario”.  Nell’anno 1931, i Redentoristi greco-cattolici si trasferirono nella nuova casa a Michalovce. Padre Metodio fu superiore fino a luglio 1932, quando, stanco per il lavoro e la costruzione della casa religiosa, tornò a Stropkov, dove, oltre a curarsi, si occupò anche della pastorale nelle città e parrocchie vicine. Tornato a Michalovce nel 1934, nel marzo dell’anno seguente, dalla Congregazione per le Chiese Orientali fu nominato visitatore apostolico delle suore basiliane a Prešov ed a Užhorod. Rieletto superiore nel luglio 1936, svolse tale compito fino all’aprile del 1942.  Durante la IIª guerra mondiale i Redentoristi subirono numerose difficoltà da parte dello Stato Slovacco che li sospettava di fanatismo e di propaganda contro lo Stato. P. Metodio, principale sospettato in quanto superiore, per il bene della comunità, ritenne opportuno dimettersi e recarsi in Ucraina con altri tre confratelli, ma non ricevette il permesso dallo Stato. Con la fine della IIª Guerra mondiale migliorarono i rapporti con lo Stato, tanto che i Redentoristi, il 21 dicembre 1945, eressero canonicamente la Vice-Provincia di Michalovce e, il 23 marzo dell’anno seguente, p. Metodio fu nominato primo superiore vice provinciale. Con l’avvento del regime comunista però, nel giro di poco tempo, fu tutto cancellato. Nel 1949 fu soppressa la Vice-Provincia e, durante la notte del 13 aprile 1950, tutti i religiosi furono portati nei campi di concentramento. P. Metodio, che in quel tempo si trovava a Sabinov, venne trasferito a Podolínec e da qui portato più volte al famoso “mlyn di Leopoldov ”. Le testimonianze degli altri prigionieri affermano che per proteggere i confratelli egli si assunse ogni colpa e responsabilità, sopportando le sevizie con serenità. Durante il processo, il 12 aprile 1952, fu accusato di collaborazione con il vescovo Gojdic perché divulgava le lettere pastorali e consegnava informazioni ai suoi superiori a Praga e tramite loro a Roma. Questo era considerato spionaggio e alto tradimento contro lo Stato. Con tali argomenti e con una falsa storia di tentativo di fuga all’estero, p. Metodio fu condannato a 12 anni di carcere. Visse gli ultimi anni nelle prigioni di Ilava, Mírov e Leopoldov. Nonostante le malattie, dovute all’età e alle dure condizioni di vita, il suo spirito rimase forte, sempre sperando in Dio e nell’adempimento della sua volontà. Quando aveva la possibilità non solo pregava, ma celebrava anche la sacra liturgia. Nell’aprile del 1958 fu trasferito a Leopoldov, considerata una delle prigioni più dure. Durante il periodo di Natale, mentre cantava una canzone religiosa fu sentito dal custode del carcere e trasferito nella “cella di correzione”, dove, a causa degli stenti e del luogo rigido e malsano, si ammalò di polmonite. Un compagno di carcere, che era medico, chiese ai superiori che il p. Metodio venisse portato nell’ospedale, ma ottenne solo il trasferimento in una cella di isolamento, cosa che non arrecò nessun miglioramento alla sua salute ormai compromessa. Riportato dopo qualche tempo nella propria cella, si spegne alle 9 del mattino del 23 marzo 1959, dopo aver perdonato i suoi aguzzini.Sepolto nel cimitero del carcere, nel 1969, con la restaurazione della chiesa greco-cattolica, i confratelli poterono trasferire il corpo a Michalovce, dove attualmente riposa nella chiesa redentorista dello “Spirito Santo”. Metodio Domenico Trčka è stato beatificato, da San Giovanni Paolo II (Karol Józef Wojtyła, 1978-2005), il 4 novembre 2001, a Roma.</p>"
  },
  {
  "id": "24",
  "imagen": "Martedì 24 Marzo",
  "contenido": "<hr/><h3>S. Caterina di Svezia (figlia di santa Brigida (1331-1381))</h3><p>S. Caterina di Svezia, VergineFiglia di S. Brigida Catarina Ulfsdotter, meglio conosciuta col nome di Caterina di Svezia, era la secondogenita degli otto figli di S. Brigida. Questa grande mistica svedese, che molta influenza ebbe nella storia, nella vita e nella letteratura del suo Paese, fu la fondatrice, nel 1369, dell'Ordine del Ss. Salvatore di Santa Brigida (gli appartenenti a quest’ordine sono chiamati brigidini o brigidine). Caterina, nata nel 1331, in giovanissima età si era maritata con Edgarvon Kyren, nobile di discendenza e soprattutto di sentimenti, poiché acconsentì al desiderio della giovane e graziosa consorte di osservare il voto di continenza, anzi, con commovente emulazione nella pratica della cristiana virtù della castità, si legò egli stesso a questo voto.  Nell'anno santo 1350 si recò a Roma insieme con un gruppo di pellegrini per lucrare il giubileo; vi rimase poi per condividere la vita della madre nella casa di Piazza Farnese, tanto più che era stata raggiunta dalla notizia della morte del marito in Svezia, avvenuta il giovedì santo di quell'anno.Da questo momento la vita delle due straordinarie sante scorre sullo stesso binario: la figlia partecipa con totale dedizione all'intensa attività religiosa di S. Brigida. Questa aveva creato in Svezia una comunità di tipo cenobitico, nella cittadina di Vadstena, per accogliervi in separati conventi di clausura uomini e donne sotto una regola di vita religiosa ispirata al modello del mistico S. Bernardo di Chiaravalle.Durante il periodo romano Caterina fu costantemente accanto alla madre, nei lunghi pellegrinaggi intrapresi, spesso tra gravi pericoli, dai quali le due sante non sarebbero uscite indenni senza un intervento soprannaturale (S. Caterina viene spesso rappresentata accanto ad un cervo, che, secondo la leggenda, più volte sarebbe comparso misteriosamente per trarla in salvo). Dopo la morte della madre, avvenuta il 23 luglio 1373, Caterina accompagnò le reliquie che vennero riportate a Vadstena; qui entrò monaca nel monastero brigidino, di cui fu la prima Badessa. Fu di nuovo a Roma per ottenere l'approvazione della Regola dell' Ordine del Ss. Salvatore e per partecipare al processo di canonizzazione di sua madre: in questa occasione si mostrò « vera figlia di S. Brigida », come ebbe a chiamarla il Papa per la sua eloquenza.A Roma, narra una tradizione leggendaria, Caterina avrebbe prodigiosamente salvato la città dalla piena del Tevere, che aveva già abbattuto gli argini; l'episodio è raffigurato in un dipinto conservato nella cappella a lei dedicata nell'abitazione di P.za Farnese.  Tornò a Vadstena, ormai sfinita e malata: vi morì il 24 marzo del 1381; le spoglie, tumulate nella chiesa del monastero, divennero oggetto di grande venerazione popolare. Caterina di Svezia fu proclamata santa da Pp Innocenzo VIII (Giovanni Battista Cybo, 1484-1492) nel 1484.</p><hr/><h3>B. Oscar Arnulfo Romero (vescovo e martire (1917-1980))</h3><p>Beato Oscar Arnulfo Romero y Galdàmez Vescovo e martire († El Salvador 24 marzo 1980)Oscar Arnulfo Romero, secondo di otto fratelli, nasce il 15 agosto 1917 a Ciudad Barrios di El Salvador (America centrale), da una famiglia di umili origini.  Manifestato il desiderio di diventare sacerdote, ricevette la sua prima formazione nel seminario di San Miguel (1930). I suoi superiori, notando la sua predisposizione agli studi e la docilità alla disciplina ecclesiastica, lo mandarono a Roma. Compì la sua formazione accademica nella Pontificia Università Gregoriana negli anni dal 1937 al 1942, nella Facoltà di Teologia, conseguendo il baccellierato, la licenza e continuando con l'iscrizione a un anno del ciclo di dottorato. Ordinato sacerdote il 4 aprile 1942, svolse il suo ministero di parroco per pochi anni. In seguito fu segretario di Miguel Angel Machado, vescovo di San Miguel. Venne poi chiamato a essere segretario della Conferenza episcopale di El Salvador.Il 25 aprile 1970 venne nominato vescovo ausiliare di San Salvador, ricevendo l'ordinazione episcopale il 21 giugno 1970 dall'arcivescovo Girolamo Prigione, nunzio apostolico in El Salvador. Diventò così il collaboratore principale di Luis Chávez y González, uno dei protagonisti della Seconda conferenza dell'episcopato latinoamericano a Medellín (1968). Il 15 ottobre 1974 venne nominato vescovo di Santiago de María, nello stesso Stato di El Salvador, uno dei territori più poveri della nazione. Il contatto con la vita reale della popolazione, stremata dalla povertà e oppressa dalla feroce repressione militare, che voleva mantenere la classe più povera soggetta allo sfruttamento dei latifondisti locali, provocò in lui una profonda conversione, nelle convinzioni teologiche e nelle scelte pastorali, anche grazie all'influenza del gesuita Jon Sobrino, esponente di punta della teologia della liberazione. I fatti di sangue, sempre più frequenti, che colpirono persone e collaboratori a lui cari, lo spinsero alla denuncia delle situazioni di violenza che riempivano il Paese. La nomina ad arcivescovo di San Salvador, il 3 febbraio 1977, lo trovò pienamente schierato dalla parte dei poveri, e in aperto contrasto con le stesse famiglie che lo sostenevano e che auspicavano in lui un difensore dello ‘status quo’ politico ed economico. Romero rifiutò l'offerta della costruzione di un palazzo vescovile, scegliendo una piccola stanza nella sagrestia della cappella dell'Ospedale della Divina Provvidenza, dove erano ricoverati i malati terminali di cancro. La morte di padre Rutilio Grande, gesuita, suo amico e collaboratore, assassinato assieme a due catecumeni, appena un mese dopo il suo ingresso in diocesi, divenne l'evento che aprì la sua azione di denuncia profetica, che portò la chiesa salvadoregna a pagare un pesante tributo di sangue. L'esercito, guidato dal partito al potere, arrivò a profanare e occupare le chiese, come ad Aguilares, dove vennero sterminati più di 200 fedeli.“Vi supplico, vi prego, vi ordino in nome di Dio: cessi la repressione!”, gridò all'esercito e alla polizia. Come risposta a questa richiesta gli organi di stampa, fedeli al regime, pubblicarono un’immagine di San Giovanni Paolo II (Karol Józef Wojtyła, 1978-2005) accompagnata da una frase del pontefice da intendere come monito: “Guai ai sacerdoti che fanno politica nella chiesa perché la Chiesa è di tutti”.Le sue catechesi, le sue omelie, trasmesse dalla radio diocesana, furono ascoltate anche all'estero, diffondendo la conoscenza della situazione di degrado che la guerra civile stava compiendo nel Paese. Il 2 febbraio 1980, a Lovanio, in Belgio, ricevette la laurea ‘honoris causa’ per il suo impegno come difensore dei poveri. Il 23 marzo 1980 l'arcivescovo invitò apertamente gli ufficiali e tutte le forze armate a non eseguire gli ordini, se questi erano contrari alla morale umana. Disse: «Io vorrei fare un appello particolare agli uomini dell'Esercito e in concreto alla base della Guardia Nazionale, della Polizia, delle caserme: Fratelli, appartenete al nostro stesso popolo, uccidete i vostri stessi fratelli contadini; ma rispetto a un ordine di uccidere dato da un uomo deve prevalere la legge di Dio che dice “Non uccidere”. Nessun soldato è tenuto ad obbedire ad un ordine contrario alla Legge di Dio. Vi supplico, vi chiedo, vi ordino in nome di Dio: “Cessi la repressione!”». Il giorno dopo (24 marzo), mentre stava celebrando la messa nella cappella dell'ospedale della Divina Provvidenza, fu ucciso da un sicario su mandato di Roberto D'Aubuisson, leader del partito nazionalista conservatore ARENA (Alianza Republicana Nacionalista). Nell'omelia aveva ribadito la sua denuncia contro il governo di El Salvador, che aggiornava quotidianamente le mappe dei campi minati mandando avanti bambini che restavano squarciati dalle esplosioni. L'assassino sparò un solo colpo, che recise la vena giugulare mentre Romero elevava l'ostia nella consacrazione. Morì alle 18:26 di lunedì 24 marzo 1980. Ai funerali l'esercito aprì il fuoco sui fedeli inermi, compiendo un massacro.Papa Giovanni Paolo II non presenziò al funerale, ma delegò a presiedere la celebrazione Ernesto Corripio y Ahumada, arcivescovo di Città del Messico. Durante le esequie l'esercito aprì il fuoco sui fedeli, compiendo un nuovo massacro. Il 6 marzo 1983 Giovanni Paolo II rese omaggio a Romero, venerato già come un santo dal suo popolo, sulla sua tomba, nonostante le pressioni del governo salvadoregno.La Chiesa cattolica aprì nel 1997 la causa di beatificazione e gli attribuì il titolo di Servo di Dio. La sua causa di beatificazione, rimasta ferma per anni, fu sbloccata dall'intervento di Papa Benedetto XVI (Joseph Aloisius Ratzinger, 2005-2013) il 20 dicembre 2012, e in seguito proseguita da Papa Francesco (Jorge Mario Bergoglio, 2013-), che ne desiderava una rapida conclusione, in quanto sulla base della testimonianza del capitano di polizia Alvaro Rafel Saravia - l'unica persona condannata per il suo omicidio - Romero era stato assassinato in “odium fidei” (decreto del 3 febbraio 2015).Oscar Arnulfo Romero y Galdàmez è stato proclamato Beato, in una solenne celebrazione in San Salvador, il 23 maggio 2015. Oltre 200 mila persone, tra le quali numerosi capi di Stato, hanno partecipato alla cerimonia di beatificazione presieduta dal Card. Angelo Amato S.D.B., prefetto della congregazione delle Cause dei Santi, rappresentante del Papa Francesco. Par saperne di più: Oscar Romero: un vescovo fatto popoloBrani scelti, dalle ultime omelie e carteggiMonsignor Romero. Una morte annunciata</p><hr/><h3>B. Maria Serafina del Sacro Cuore di Gesù (fond. (1849-1911))</h3><p>Beata Maria Serafina del Sacro Cuore di Gesù Suora, fondatrice :\"Suore degli Angeli, adoratrici della SS. Trinità \" Maria Serafina del Sacro Cuore di Gesù (al secolo: Clotilde Micheli) nasce a Imér (Trento - allora Impero Austro-Ungarico) l'11 settembre 1849 da Domenico e da Anna Maria Orsingher. È un martedì, giorno che la pietà popolare dedica al culto degli Angeli.I genitori, profondamente cristiani, la educano alla vita di fede e di carità verso i più poveri e bisognosi. A 3 anni come si usava allora, riceve il Sacramento della Cresima e a 10 anni la Prima Comunione. A 18 anni, il 2 agosto 1867, mentre si trova in preghiera nella Chiesa di Imèr, la Madonna le manifesta la volontà di Dio circa la fondazione di un Istituto, dedito all’adorazione della SS. Trinità, attraverso l’Eucaristia, come gli Angeli, nel servizio del prossimo. Nello stesso anno (1867) Clotilde si recò prima a Venezia, per consigli spirituali, da mons. Domenico Agostini, futuro patriarca della città lagunare, e poi a Padova dove rimase per nove anni, fino al 1876, seguendo la guida spirituale di mons. Angelo Piacentini, professore del locale Seminario, cercando di capire meglio la chiamata ricevuta.  Nel 1878 Clotilde stava per subire, con un sotterfugio, un matrimonio combinato, per cui avendolo saputo, se ne fuggì in Germania ad Epfendorf nel Baden-Württemberg, dove i genitori si erano da poco trasferiti per lavoro.Rimase in Germania sette anni, dal 1878 al 1885 lavorando come infermiera presso l’Ospedale delle Suore Elisabettine e facendosi notare per la sua carità e la delicatezza usata verso gli ammalati. Dopo la morte della madre nel 1882 e del padre nel 1885, decise di lasciare definitivamente la Germania e ritornò ad Imer suo paese natio. Dopo vari pellegrinaggi alla ricerca dei mezzi per realizzare il piano di Dio, e dopo aver superato, con grande coraggio, molte difficoltà e incomprensioni, Clotilde approda a Caserta, su invito di padre Francesco Fusco da Trani, conosciuto durante il pellegrinaggio ad Assisi. Il 28 giugno 1891, col permesso di Mons. Enrico dè Rossi, Vescovo di Caserta, nasce l’Istituto\"Suore degli Angeli, adoratrici della SS. Trinità\" e Clotilde prende il nome di Suor Maria Serafina del Sacro Cuore, nome che le aveva indicato la Madonna nel lontano 1867.Dal 1893 alla 1911 è tutto un fiorire di attività apostoliche che vede l’apertura di 15 case che Madre Serafina chiama case di missione, a intendere lo spirito di sacrificio e di dedizione totale alla Chiesa e ai fratelli.Il cuore pulsante dell’Istituto è la Comunità di Faicchio (BN), ove dal 1899 si stabilisce il primo nucleo di suore di quella che sarebbe diventata la Casa Madre.Dall’attività educativa-familiare a quella parrocchiale, alla cura dei malati, degli anziani, dei bisognosi, le Suore degli Angeli, rendono attuale il sogno della Fondatrice: “Siate sempre angeli di luce e carità, per condurre le anime a Dio con le due ali della parola e del buon esempio”. Madre Serafina, dopo aver consumato le sue forze al servizio dei più poveri e umili e dopo aver dato un solido assetto all’Istituto, muore il 24 marzo 1911 a Faicchio (BN), in fama di santità. Le Suore degli Angeli, per carisma proprio, sono adoratrici della Santissima Trinità, attraverso l’Eucaristia, come gli Angeli, nel servizio del prossimo. Si ispirano agli Angeli nell’apostolato che svolgono al servizio dei fratelli nei vari ambiti in cui operano: nelle scuole, nelle parrocchie, negli ospedali, con gli anziani, con i diversamente abili.Sono presenti in Italia, in Brasile, nelle Filippine, in Indonesia e in Africa (Benin); a maggio 2011 l'Istituto contava 350 suore. Maria Serafina del Sacro Cuore di Gesù è stata beatificata il 28 maggio 2011, a Faicchio, luogo ove riposano le sue spoglie mortali, nella Diocesi di Cerreto Sannita-Telese-Sant’Agata dè Goti, durante una solenne cerimonia presieduta dal Card. Angelo Amato, Prefetto della Congregazione delle Cause dei Santi, in rappresentanza del Papa Benedetto XVI (Joseph Ratzinger, 2005-2013). Per approfondimenti:>>> Biografia della Beata  </p>"
  },
  {
  "id": "25",
  "imagen": "Mercoledì 25 Marzo",
  "contenido": "<hr/><h3>S. Lucia Filippini (vergine e fondatrice (1672-1732))</h3><p>Santa Lucia FilippiniVergine, fondantrice :“Maestre Pie” Lucia Filippini nasce il 13 gennaio 1672 a Tarquinia. I suoi genitori erano di onesta e onorata famiglia; ma la sua vita fu presto segnata dal dolore. I baci e le carezze materne, che si prodigano sempre generosamente attorno ad una culla, vennero presto a cessare, poiché, quando Lucia non contava che undici mesi e pochi giorni, veniva strappata alla terra la madre sua nella fresca età di 27 anni. Pochi anni dopo anche il padre moriva.  Lucia, da queste perdite così dolorose, prese motivo per staccarsi sempre più dalla terra, stringersi più fortemente a Dio e darsi all’acquisto delle più belle virtù. Modesta ugualmente nell'interno che all’esterno, scansava le amicizie delle compagne cattive che avvelenano coi loro vizi le anime innocenti e si guardava dalla vanità. La bontà, il candore del suo cuore, il pungolo stesso della sventura, la spingevano a cercare la pace e la gioia solo con Dio. Tutto le parlava di Dio: il cielo, il mare, le campagne stesse di Tarquinia. Ancora in giovane età fece gran tesoro dell’apostolato catechistico: ed è a questa missione, in un quadro più grande, che la Divina Provvidenza l’ha chiamata.  A 16 anni ebbe il felicissimo incontro con il cardinale Marcantonio Barbarigo e, avuti da lui lumi e consigli, decise di entrare nel monastero di S. Chiara in Montefiascone. Questa fu la palestra dove si formò.Illuminare le intelligenze e sollevare i cuori, era il suo nobile ideale. Prima nella cerchia ristretta del chiostro poi, con l’aiuto del cardinale Barbarigo, dietro le norme di Rosa Venerini (canonizzata da Pp Benedetto XVI il 15 ottobre 2006) e con la cooperazione di una piissima signora, realizzò il suo piano apostolico, dando origine al benefico e non mai abbastanza lodato ministero educativo delle suore che, dalla loro madre, si denominarono “Maestre Pie Filippine”. Presto venne a mancare Rosa Venerini, e Lucia sola continuò l’opera.  Aprì parecchie scuole a Montefiascone, estese gli istituti a Roma, su richiesta (1707) di Pp Clemente XI (Giovanni Francesco Albani, 1700-1721),  e in altri centri d’Italia, e ne costituì parecchi anche all’estero, particolarmente nell’America del Nord, dove tuttora lavorano con grande frutto. Consunta dalle fatiche, ricca di meriti, spira dolcemente, a Montefiascone, il 25 marzo del 1732.  Papa Pio XI (Ambrogio Damiano Achille Ratti, 1922-1939) nel 1926 l’annoverò tra i Beati e, il 22 giugno 1930, l’iscrisse nel catalogo delle Sante Vergini.  Significato del nome Lucia : \"luce, luminosa, splendente\" (latino).</p><hr/><h3>S. Maria Alfonsina Danil Ghaţţas (cofondatrice (1843-1927))</h3><p>Santa Maria Alfonsina Danil Ghaţţas Religiosa di Gerusalemme, cofondatrice delle \"Suore del Santissimo Rosario di Gerusalemme\" Maria Alfonsina, al secolo Maryam Sūltanah, Danil Ghaţţas nasce a Gerusalemme il 4 ottobre 1843.Appena eletto, il patriarca mons. Giuseppe Valerga (il primo vescovo latino a Gerusalemme dopo il ristabilimento del patriarcato nel 1847), pensò di creare il seminario e le scuole parrocchiali. Secondo il costume del tempo, bisognava pensare ad avere personale femminile per l'educazione delle bambine, perciò si rivolse ad istituti missionari d'Europa. Il primo a rispondere fu quello delle Suore di San Giuseppe dell'Apparizione, fondato in Francia nel 1832 ed arrivato a Gerusalemme nel 1848. Cominciarono ad entrare nell'istituto delle vocazioni locali. Quando si presentò la diciassettenne Sūltanah (Regina), figlia di Danil Ghattàs, il patriarca pose la condizione che per la sua formazione non andasse all'estero. Le autorità competenti ottennero i debiti permessi. Con la vestizione religiosa sul santo Calvario, la giovane ricevette il nome di suor Maria Alfonsina. Ricevette la formazione di novizia ‘fuori dei quadri’, rimanendo in patria. Sempre sul santo Calvario emise i voti e fu assegnata ad insegnare religione. Le giovani allieve si affezionarono alla suora, quasi loro coetanea, e questa pensò di riunirle come Confraternita dell'Immacolata Concezione. In seguito suggerì al parroco di organizzare in associazione anche le mamme cristiane, di cui si offriva come assistente. Queste associazioni esistono ancora oggi  a Gerusalemme. La giovane suora si faceva notare per lo zelo nella scuola e nelle associazioni, tuttavia restava umile e cercava in ogni modo di scomparire. Ma aveva dei doni davvero “speciali”. Conosciamo i fenomeni soprannaturali della sua vita interiore per la volontà del suo direttore spirituale, il sacerdote don Joseph Tannùs, che l'8 novembre 1879 le ordinò di scrivere un diario. Questo documento rimase sconosciuto a tutti, fin quando, in punto di morte, suor Alfonsina ne consegnò i quaderni alla sorella, madre Giovanna.La Santa Vergine appare a suor Alfonsina la prima volta il 6 gennaio 1874, festa dell'Epifania. Sta recitando il rosario nell'oratorio delle suore, quando le si presenta la Vergine in piedi, in una nube luminosa, con le mani aperte. Sul petto una croce, da cui pende un rosario aperto a cerchio, che le tocca le mani aperte e scende fin quasi ai piedi. Il capo della Vergine è attorniato da quindici stelle; sotto i suoi piedi due nubi, su ciascuna delle quali brillano due serie di sette stelle. Il 31 maggio del medesimo anno, nello stesso oratorio e sempre durante la preghiera del rosario, la suora ha una seconda visione della Vergine. In quell'occasione ha, per la prima volta, l'ispirazione interiore che la porta alla fondazione delle Suore del Rosario. Una serie di visioni nell'anno successivo la rendono sempre più cosciente di quanto la Vergine le sta chiedendo: fondare una nuova congregazione intitolata al Santo Rosario. Si reca perciò dal patriarca, che l'ascolta benevolmente e come direttore spirituale le consiglia don Antonio Belloni. Il missionario italiano nel 1874 aveva fondato a Betlemme un istituto per l'assistenza degli orfani (oggi Opera salesiana) ed era popolarmente chiamato “il padre degli orfani”.Nel giorno del rosario dell'anno 1877, dopo la comunione, suor Maria Alfonsina ha una nuova visione: “Ho visto un convento disposto a forma di cerchio come una corona. Nostra Signora del Rosario era ritta sulla terrazza, al di sopra dell'entrata. Nel perimetro del convento si aprivano quindici finestre e ogni vano di essa inquadrava una suora del Rosario. Ogni suora recava scritto al di sopra del capo il suo nome e il nome del mistero che le era stato dato in sorte. Si aveva così: Maria dell'Annunciazione, Maria della Visitazione, Maria della Natività, ecc. Quanto a me, mi vidi alla decima finestra, sotto il nome di Maria della Croce”. Il nome era appropriato. Sul Calvario aveva fatto la vestizione ed emesso i voti, sul Calvario e la via iniziata realizzava un vero Calvario. Far nascere una nuova congregazione non era certo facile. Prima di tutto bisognava abbandonare la famiglia religiosa d'appartenenza. Dopo vent'anni di attività e con risultati apostolici unanimemente riconosciuti, non era prevedibile che le superiore, completamente all'oscuro della sua esperienza mistica, acconsentissero a una simile richiesta. Un incontro decisivo è quello con padre Joseph Tannus, che diventa suo direttore spirituale e si interessa in prima persona alla fondazione delle Suore del Rosario. Il sacerdote conosce da tempo lo zelo della religiosa, ma vuole essere sicuro del carattere soprannaturale delle visioni. Una volta convintosi dell'autenticità, chiede alla suora di redigere la narrazione completa delle richieste della Santa Vergine riguardanti la congregazione e le domanda di stendere un progetto di Costituzioni.È l'8 novembre 1879. Cinque sono le ragazze disponibili per l'impresa. Don Tannus trova una modesta casa di cinque locali sulla via tra il patriarcato e la parrocchia di San Salvatore. La piccola famiglia dei “cinque misteri gaudiosi” si sarebbe riunita in quel piccolo convento il 24 luglio 1880 alle tre del pomeriggio. Ognuna delle ragazze ne avrebbe parlato in famiglia quindici giorni prima, cioè il sabato 10 luglio. Quel mattino il sacerdote le riunisce sul Calvario all'altare dell'Addolorata e dopo la Messa ciascuna torna a casa. Tutte le famiglie frappongono delle difficoltà, ma alla fine lasciano che le giovani seguano il loro ideale. Sabato 24 luglio la piccola famiglia religiosa si riunisce e fa il suo ingresso nel convento provvisorio. Povera è la casa, tipico dei poveri il primo pasto formato di pane e zatar (timo in polvere). Il patriarca Vincenzo Bracco, che segue ogni progresso con occhio di padre, acquista per loro una dimora vicino alla sede del patriarcato. Il 7 marzo 1884 le novizie ammesse alla professione emettono i voti, consacrandosi a Dio e alla Madonna. Hanno iniziato in dieci, ma per il regime severo del noviziato una di loro deve rinunciare. Così il fondamento della congregazione, voluta dalla Santa Vergine, è posto con nove suore. Con l'istituzione delle parrocchie, il patriarcato aveva iniziato anche la costruzione delle scuole, che servivano solo i maschietti. Per le fanciulle i parroci non aspettavano che la venuta delle suore, premendo su don Tannus per affrettarne l'invio. Dopo la professione, in pochi giorni viene steso il programma. Quattro sono le località privilegiate, dove vengono mandate a coppia otto suore, Nablus, Zababdeh, Bir Zeit e Giaffa di Galilea. È l'inizio della diffusione della congregazione in molte parti del Medio Oriente, ma anche di una lunga serie di difficoltà e incomprensioni che hanno segnato i primi anni di questa nuova famiglia religiosa.Dopo una vita di preghiera, il 25 marzo 1927, men­tre recita i quindici misteri del rosario, pronunciando distintamente le parole “Prega per noi adesso e nell'ora della nostra morte”, Maria Alfonsina rende l'anima a Dio. Viene sepolta a Gerusalemme, nella cripta di quella che nel 1937 divenne la chiesa del Rosario. Dopo la sua morte, seguendo le istruzioni della sorella, madre Giovanna recupera i due quaderni che compongono il diario; uno è ben sigillato con cera rossa e contiene i racconti delle apparizioni. Consegna gli scritti al patriarca Luigi Barlassina, che non conoscendo l'arabo se li fa tradurre e poi li mette nelle mani della superiora generale. Solo allora si svela il segreto di Madre Maria Alfonsina: era stata la Santa Vergine a volere la Congregazione del Rosario per la promozione della donna nella sua sempre amata patria terrena.Maria Alfonsina Danil Ghattas è stata beatificata il 22 novembre 2009 a Nazareth e proclamata Santa, con Maria di Gesù Crocifisso (Mariam Baouardy), il 17 maggio 2015, a Roma, dal Santo Padre Francesco (Jorge Mario Bergoglio, 2013-).Per approfondimenti: >>> Due sante arabe</p><hr/><h3>B. Emiliano (Omeljan) Kovč (sac. e martire (1884-1944))</h3><p>Beato Omeljan Kovč Sacerdote e martireO meljan Kovč nasce il 20 agosto 1884 a Kosmač, regione di Kosiv. Era figlio del parroco greco-cattolico. Dopo la scuola elementare e lo studio nel ginnasio statale di Lviv fu mandato a Roma nel Collegio Ucraino per proseguire gli studi di filosofia e teologia all'Università Urbaniana. Ordinato sacerdote, nel 1911, esercitò il suo ministero prima in Galizia, poi - come volontario - in Bosnia fra gli emigranti ucraini. Nel 1919 divenne cappellano militare dell'esercito ucraino. Dal 1922 fino al 1941 fu parroco a Peremyčljany. Era un sacerdote pieno di zelo cristiano. Riuscì a raccogliere fondi per il restauro e la ricostruzione delle chiese; per l'edificazione di una sede per l'organizzazione «Prosvita» che si occupava della lotta all'analfabetismo e dell'educazione della gente di campagna; e per la fondazione di una cooperativa agricola. Ogni anno organizzava conferenze sull'Eucaristia, pellegrinaggi e anche dibattiti di vario genere. Alle autorità non piaceva però il suo stile pastorale, anche per la sua grande capacità oratoria. Cosicché spesso la sua casa veniva perquisita e almeno 20 volte il sacerdote venne portato via e trattenuto in cella per qualche tempo, in modo da fiaccare il suo entusiasmo pastorale. Era sposato e aveva sei figli. Ospitava anche alcuni bambini orfani, che accoglieva in casa quando morivano i genitori. Nel giugno 1941 gli agenti del Kgb fecero un arresto di massa a Peremyšljany. In seguito all'occupazione tedesca, nel 1941, faceva di tutto per combattere l'antisemitismo. Aiutava gli ebrei come poteva, salvando la vita di tantissimi, anche battezzandoli se lo chiedevano. Per questo motivo fu arrestato ed incarcerato in una prigione di Lviv. I nazisti gli avevano permesso la libertà se lui avesse accettato di non aiutare più gli ebrei, ma Kovč non accettò. Arrestato, il 30 dicembre 1942, venne messo nella famigerata prigione a Lviv. Nell'agosto del 1943 fu trasferito al campo di concentramento a Majdanek e assegnato alla cucina del campo. Dopo aver saputo che i suoi familiari facevano di tutto per scarcerarlo, scrisse loro: «Vi prego di non farlo. Ieri hanno ucciso 50 uomini. Se io non ci fossi qui, chi li aiuterebbe a sopportare tali sofferenze?». Dell'esperienza di comunione nelle sofferenze a Majdanek disse: «Tranne il cielo, l'unico posto dove vorrei essere. Qui tutti siamo uguali: i polacchi, gli ebrei, gli ucraini, i russi, i lettoni e gli estoni. Qui vedo Dio, Dio che è lo stesso per tutti, nonostante le differenze di religione che ci sono tra di noi ». Omeljan Kovč muore il 25 marzo 1944 nel lager di Majdanek. In una lettera ai suoi scrisse: «Pregate per quelli che hanno realizzato questo campo e questo sistema. Loro hanno bisogno soltanto di preghiera... Signore abbi pietà di loro». Il suo corpo non è stato mai identificato.OmeljanKovč è stato beatificato il 27 giugno 2001 a Leopoli (Ucraina).</p>"
  },
  {
  "id": "26",
  "imagen": "Giovedì 26 Marzo",
  "contenido": "<hr/><h3>S. Liudger (Ludgero) von Münster (vescovo (ca. 745-809))</h3><p>San Liudger von Münster Vescovo (ca. 745-809)Ludgero di Münster, nasce a Utrecht (Paesi Bassi) verso il 745;  era figlio di genitori cristiani (Thiadgrim e Liafburg) e membro di una stimata e molto ramificata dinastia di nobili della Frisia. Fin da piccolo era votato ad una vita spirituale e lo troviamo fra il 756 ed il 767 studente presso la scuola del Duomo di Utrecht (Martinsstift). Il missionario Gregorio di Utrecht († 775), come insegnante teologico di base, gli trasmise le discipline delle cosiddette sette arti liberali. Per completare i suoi studi Ludgero si recò a York, presso la locale scuola del Duomo, tenuta dall'erudito Alcuino, dove l'arcivescovo, Etelberto, lo consacrò nello stesso anno diacono. Dopo un soggiorno ad Utrecht fra il 768 ed il 769, Ludgero tornò in Inghilterra ove si trattenne fino al 772.  I conflitti fra Angli e Frisoni lo costrinsero a rientrare ad Utrecht, che lasciò nuovamente dopo la morte del suo maestro Gregorio. Ludgero svolse la sua prima attività missionaria a Deventer (Olanda), ove egli eresse una nuova chiesa (775 - 776) sulla tomba del primo missionario frisone, san Livino († 775). Nel 776 iniziò, dopo la sua ordinazione sacerdotale, che ebbe luogo a Colonia il 7 luglio 777, con la missione in Frisia orientale, promossa dal vescovo di Utrecht, Alberico, che fu tuttavia interrotta dall'insurrezione sassone di Vitichindo (784). Ludgero, allora, intraprese un pellegrinaggio a Roma (784) e a Montecassino (784/785 - 787). Dopo il suo rientro in Frisia fu incaricato da Carlo Magno di condurre una missione nella parte centrale della Frisia (787) e gli venne anche affidata la direzione del convento di San Pietro a Lothusa (Leuze, Belgio). Nel periodo della sua missione in Frisia, verso il 791, ebbe luogo il viaggio di Ludgero nell'arcipelago delle Helgoland (Germania). Le rivolte della Sassonia e della Frisia del 792 furono forse l'occasione per Carlo Magno di inviare Ludgero in missione in Sassonia. In quel periodo (793) nacque, per opera di Ludgero, una diocesi missionaria presso Münster, con il suo capitolo ed un esteso sistema di parrocchie. A Nottuln (Renania Settentrionale-Vestfalia, in Germania) Ludgero feceerigere una chiesa ed egli deve anche aver promosso la fondazione di una comunità monacale.I progetti di Ludgero, di fondare egli stesso comunità monastiche, dovrebbero aver avuto slancio in quel periodo. I primi tentativi di fondare abbazie a Wierum, Wichmond e sul fiume Erft fallirono, ma quello di Werden an der Ruhr ebbe successo. Questa era stata da lungo tempo pianificata da Ludgero, che fin dal 796 provvedeva al sistematico acquisto di beni. Verso l'800 egli fondò finalmente il suo convento sul terreno acquistato nel 799. Frattanto l'allestimento della nuova diocesi di Münster andava avanti: il 30 marzo 805 Ludgero veniva consacrato vescovo di Münster dall'arcivescovo di Colonia, Ildeboldo, e la diocesi evidentemente fu annessa alla provincia ecclesiastica di Colonia.Gli ultimi anni prima del suo decesso viaggiò molte volte per la sua diocesi e, durante uno di questi viaggi, il 26 marzo 809, a Billerbeck (Renania Settentrionale-Vestfalia), muore. Egli proveniva da Coesfeld, dove aveva predicato per l'ultima volta, e sulla via per Billerbeck benedisse ancora una volta il territorio di Münster: il luogo ove ciò avvenne ha oggi il nome di Ludgerirast (sosta di Ludgero). La salma fu portata nella sede vescovile a Münster per la sua esposizione ai fedeli. Un mese più tardi essa fu traslata a Werden, deposta ad est della chiesa abbaziale il 28 aprile e, secondo le sue ultime volontà, interrata sotto un albero. Nell'813 sul luogo della sua inumazione (locus arboris) fu eretta una cripta.</p><hr/><h3>B. Maddalena Caterina Morano (suora F.M.A. (1847-1908))</h3><p>Beata Maddalena Caterina MoranoSuora “Figlie di Maria Ausiliatrice” Nel Martirologio Romano la memoria è il 26 marzo. A livello locale e nella sua Congregazione è celebrata il 15 novembre. Maddalena Caterina Morano, sesta di otto figli, nasce a Chieri, in provincia di Torino, il 15 novembre del 1847.  A otto anni perde il padre Francesco e la sorella maggiore e inizia ad aiutare la madre nel lavoro. Riprende gli studi grazie allo zio sacerdote. La maestra la nomina aiutante delle più piccole.Intanto incontra per la prima volta don Bosco, che si trovava di passaggio a Buttigliera d’Asti. Maddalena è portata all’insegnamento e a 17 anni, presso la Scuola di Pinerolo, consegue il diploma magistrale.A 19 anni inizia a insegnare a Montaldo Torinese: lo farà con diligenza e competenza per quattordici anni, guadagnandosi il rispetto e la stima di tutto il paese. Nel 1878 Maddalena si consiglia col suo direttore spirituale e, dopo aver comprato una casa alla madre con i suoi risparmi, va a parlare con don Bosco che l’indirizza a Mornese dove Madre Mazzarello l’accoglie festante; fu subito messa ad insegnare.  Nel 1880 si consacra a Dio con i voti perpetui e, in quell’occasione, ripete a Gesù la sua preghiera: “Signore, non permettere che io muoia senza essere arrivata alla santità. Fammi Santa!”.Nel 1881, sotto richiesta dell’arcivescovo di Catania, Maddalena viene inviata a dirigere la nuova opera di Trecastagni, dove servivano tre maestre. Per quattro anni dirige, insegna, lava, cucina, è catechista ma soprattutto testimone, tanto che cominciano a bussare le ragazze: “vogliamo essere come lei!” Dopo una pausa di un anno a Torino, dove dirige la casa FMA di Valdocco, viene rimandata in Sicilia come visitatrice, direttrice e maestra delle novizie.Ha il compito di fondare nuove case e di formare sante suore. Volgendo costantemente “uno sguardo alla terra e dieci al Cielo”, apre scuole, oratori, convitti e laboratori in ogni parte dell'isola. Sorgono nuove numerose vocazioni, attratte dal suo zelo apostolico e dal clima comunitario che si crea intorno a lei. Il suo molteplice apostolato è apprezzato e incoraggiato dai Vescovi. A Catania le affidano l'intera Opera dei catechismi, la fondazione di nuovi oratori e il Convitto dell’Istituto Magistrale. Devotissima di S. Giuseppe e di Maria Ausiliatrice, che la guidarono nelle nuove fondazioni, riuscì ad inculturare fedelmente il carisma di don Bosco e il Sistema Preventivo.  Minata da un'affezione tumorale, il 26 marzo 1908 suor Maddalena Caterina Morano muore a Catania. Alla sua morte le case della Sicilia sono 18, le suore 142, le novizie 20, le postulanti 9. Le sue spoglie, esumate il 1° dicembre 1993, oggi sono deposte in un’urna di vetro esposte ai fedeli nella nuova cappella. Esse hanno riposato nel cimitero di Alì Terme fino al 12 settembre 1939, giorno in cui vennero trasportate nella cappella dell’Istituto Maria Ausiliatrice, la “casa del suo cuore”, in mezzo alle sue figlie. Maddalena Caterina Morano è stata beatificata da San Giovanni Paolo II (Karol Józef Wojtyła, 1978-2005) il 5 novembre 1994, nella stessa città dov’era morta. Per approfondimenti:>>> Maddalena Caterina Morano </p><hr/><h3>S. Castulo (martire a Roma († sec. inc.))</h3><p>S. CastuloMartirologio Romano: A Roma, sulla Via Labicana, ricordo di S. Castulo, martire.</p>"
  },
  {
  "id": "27",
  "imagen": "Venerdì 27 Marzo",
  "contenido": "<hr/><h3>S. Ruperto (vescovo di Salisburgo in Baviera († 718))</h3><p>San Ruperto Vescovo di SalisburgoR uperto apparteneva alla famiglia dei conti Robertini o Rupertini, un’importante famiglia che dominava nella regione del medio e alto Reno, ed era imparentata con i Carolingi, ma per l’educazione e la formazione si può considerare un tipico rappresentante dei monaci irlandesi itineranti.  Verso il 700, in seguito al consolidamento dei Franchi e allo sviluppo del lavoro missionario, si recò in Baviera dove la popolazione, pur avendo già abbracciato il cristianesimo, aveva ancora bisogno di approfondire la fede e la vita cristiana.Con l’appoggio del conte Theodo di Baviera, fondò, presso le sponde del Wallersee la prima sede episcopale, edificandovi una chiesa dedicata a S. Pietro. Ma poi, rivelandosi il luogo poco adatto alla fondazione di un monastero episcopale, passò a Salzach (Salisburgo) e qui, sul luogo dell’antica città romana di Juvavum, fondò il monastero di S. Pietro, il più antico di tutta l’Austria e insieme il nucleo della nuova Salisburgo. Insieme ai suoi compagni, venuti dalla sua terra d’origine, Ruperto consacrò tutte le sue energie all’evangelizzazione e alla civilizzazione dell’ampio territorio che si stende dai Tauri fino all’Enns. Non lontano dal monastero di S. Pietro sorse il monastero femminile di Nonnberg, che fu affidato alla guida dell’abbadessa Erentrude, nipote di Ruperto. Le due abbazie divennero focolai e centri di irradiazione di vita cristiana. Ruperto morì il giorno di Pasqua, il 27 marzo del 718. A giusto titolo Salisburgo lo riconosce come suo ri-fondatore e lo onora come patrono principale.</p><hr/><h3>B. Francesco Faà di Bruno (sacerdote e fond. (1825-1888))</h3><p>Beato Francesco Faà di BrunoSacerdote e fondatore“Suore Minime di N.S. del Suffragio” Francesco Faà di Bruno, nato ad Alessandria il 29 marzo 1825, è stato sacerdote ma anche militare, fisico, matematico, astronomo, musicista e compositore. Fu il dodicesimo ed ultimo figlio di Luigi, marchese di Bruno, e di Carolina Sappa de' Milanesi. Il suo nome completo è Francesco da Paola, Virginio, Secondo, Maria. Nel 1834, a 9 anni, perse la madre. Nel 1836 entrò nel collegio dei Padri Somaschi (fondatore S. Girolamo Emiliani) a Novi Ligure; nel 1840 nell'accademia militare di Torino.Divenuto ufficiale, fu assegnato a studi geografici e alla realizzazione di cartografie.  Nel 1848 partecipò alla Prima guerra di indipendenza italiana. Combatté a Peschiera e cartografò il territorio che l'esercito piemontese percorse. Nel 1849 fu promosso Capitano di Stato Maggiore. Rimase ferito in combattimento a Novara e ricevette, per il suo comportamento in battaglia, una decorazione. L'esercito lo inviò a Parigi, alla Sorbona, perché potesse approfondire gli studi matematici e astronomici: conseguì il diploma nel 1851. Nel 1853 chiese ed ottenne il congedo per motivi di studio; influì pesantemente in questa sua scelta la decisione di rifiutare di battersi in duello con un ufficiale che lo aveva offeso. Il suo rifiuto per motivi di coscienza lo aveva posto in uno stato di isolamento in quanto il duello, sebbene vietato, era considerato all'epoca alla stregua di un obbligo morale. Nel 1855 cominciò a lavorare presso l'Osservatorio nazionale francese sotto la direzione di Urbain Le Verrier. Nel 1857 inizia ad insegnare Matematica e Astronomia all'Università di Torino. Da allora non cessò mai di insegnare, soprattutto all'università ma anche nell'Accademia Militare e nel Liceo Faà di Bruno. Per le controversie fra il mondo cattolico e lo stato italiano, in quel periodo anticlericale, non fu mai nominato professore ordinario; fu nominato professore straordinario solo nel 1876. Il contenuto dei suoi corsi spaziava in ambiti inusuali: ad esempio la “Teoria dell’eliminazione” la “Teoria degli invarianti” e le funzioni ellittiche. Pubblicò vari trattati e memorie. Nel 1859  pubblicò a Parigi, in francese, la “Théorie générale de l'élimination”, in cui viene fornita la formula, che da lui prende il nome, della derivata n-esima di una funzione composta. Il suo nome in matematica è però legato soprattutto al trattato sulla teoria delle forme binarie.Oltre a varie strumentazioni per la ricerca scientifica, nel 1856, di fronte alla cecità di una sua sorella (Maria Luigia) progettò e brevettò uno scrittoio per ciechi. Nel 1878, poi, avvertendo la necessità di scandire i tempi della giornata brevettò uno svegliarino elettrico. Eseguì i calcoli costruttivi e seguì la realizzazione del campanile della chiesa di Nostra Signora del Suffragio, a Torino, a volte conosciuta come chiesa di Santa Zita, collaborando con Arborio Mella che progettò la chiesa nel suo complesso; si trattava, all'epoca, del secondo edificio più alto della città dopo la Mole: oltre 80 metri. Il motivo per cui volle realizzare quest’opera è prettamente sociale. Voleva evitare che le lavoratrici e i lavoratori della città venissero ingannati sull'orario di lavoro e aveva calcolato che un orologio di due metri di diametro collocato sulle varie facce del campanile a 80 metri di altezza sarebbe stato visibile in gran parte della città e liberamente consultabile da tutti. Fu costantemente un uomo di fede. Nel periodo in cui fu militare scrisse un “Manuale del soldato cristiano”. Visse con disagio il suo desiderio patriottico di vedere l’Italia unita di fronte all'ideologia anticlericale che permeò la sua concreta realizzazione. Da scienziato testimoniò sempre di trovare un'assoluta armonia fra la scienza e la fede. Come amante della musica pubblicò una rivista di musica sacra: “La lira cattolica”; egli stesso compose delle melodie sacre la cui semplicità e senso di pace fu apprezzata da Franz Liszt. Fondò scuole di canto domenicali frequentate da quelle donne di servizio a cui dedicò gran parte delle sue opere. All'epoca, infatti, la situazione delle donne di servizio era molto disagevole, per non dire degradata: sfruttamento del lavoro, povertà, emarginazione erano all'ordine del giorno. Era frequente, poi, che una donna di servizio rimanesse incinta e venisse allontanata dalla famiglia. Intraprese una rete di attività in aiuto di queste persone: una delle istituzioni che fondò fu, tra l'altro, una casa di preservazione per ragazze madri. Il cardine centrale di questa attività fu l'Opera di Santa Zita fondata nel 1859. Aprì un Collegio professionale con ritiri estivi a Benevello d’Alba. Francesco Faà di Bruno fu, inoltre, il fondatore della congregazione “Suore Minime di Nostra Signora del Suffragio”. La consegna delle mantelline alle prime postulanti avvenne nel 1869 ma le prime professioni solenni poterono avvenire solo nel 1893, dopo la sua morte, perché fu necessario attendere il riconoscimento ufficiale della Chiesa che, nel suo livello gerarchico, espresse inizialmente qualche diffidenza. Fu amico di Don Bosco, il quale operava a Torino in quello stesso periodo.  Il 22 ottobre 1876 venne ordinato sacerdote. Desiderava questa ordinazione anche per seguire meglio la congregazione di suore. Diceva spesso: “Occorre vivere vicini a Gesù, penetrare il significato delle sue parole. Allora la vita sarà una fiamma d'amore debole, forse, ma accanto alla quale altri, almeno, potranno riscaldarsi le mani”. Consumato dal servizio della scienza, della Chiesa e del prossimo, Fran­cesco Faà di Bruno conclude la sua esistenza terrena a Torino, dopo soli cinque giorni di malattia, il 27 marzo 1888, poco dopo Don Bosco (31 gennaio 1888). Fin da subito ebbe fama di santità.La sua tomba si trova nella chiesa di Nostra Signora del Suffragio a To­rino, da lui stesso costruita nel 1867 in cristiana memoria dei caduti per l'u­nità d'Italia. Francesco Faà di Bruno è stato beatificato, il 25 settembre 1988, a Roma, da San Giovanni Paolo II (Karol Józef Wojtyła, 1978-2005). Il Beato è Patrono del Corpo degli Ingegneri dell’Esercito Italiano. Significato del nome Francesco: “uomo libero” (antico tedesco). Per approfondimenti:>>> Faa di Bruno</p><hr/><h3>B. Louis-Édouard Cestac (sacerdote e fondatore (1801-1868))</h3><p>Beato Louis-Édouard Cestac Sacerdote e fondatore delle ‘Servantes de Marie’ e delle ‘Bernardines’ “nuovo curato d’Ars”Louis-Édouard nasce a Bayonne, città dei Bassi Pirenei in Francia, il 6 gennaio 1801, da Dominique Cestac e Jeanne Amitessarobe. Verso i tre anni fu colpito da un’incurabile nevralgia e da un completo mutismo; la madre lo consacrò alla Madonna di S. Bernardo. Guarito, portò per tutta la vita una grande devozione alla Madonna; la sua famiglia, nel 1813, si trasferì a Puntous negli Alti Pirenei, al tempo dell’invasione della Francia da parte di Spagna e Inghilterra. A 17 anni entrò nel piccolo seminario di Aire dove si ritrovò con Michel Garicoïts, che aveva conosciuto a Bayonne, già filosofo e che diventerà poi santo nel 1947, essendo stato anch’egli un grande fondatore. Trasferito a S. Sulpizio, nel 1820, qui nel giorno di Natale del 1821, ricevé gli Ordini minori, l’anno successivo a seguito di una malattia rientrò a Bayonne, prese a frequentare il piccolo seminario di Larressorre dove ebbe il compito di economo e professore di matematica e musica. Qui s’imbatté nel suo confessore, di idee gianseniste che a lungo gli negò l’assoluzione, creandogli disagi e sofferenza spirituale. Il giansenismo, già condannato da papa Innocenzo X (Giovanni Battista Pamphili, 1644-1655), seguiva il concetto che a motivo della profonda corruzione dell’uomo dopo il peccato originale, vi era assoluta necessità della Grazia per la salvezza, la quale sarebbe stata concessa solo ad alcuni per imperscrutabile disegno di Dio.Fu ordinato sacerdote il 17 dicembre 1825, divenendo anche professore di filosofia; fu sospettato di essere seguace del noto sacerdote filosofo, politico, scrittore Félicité-Robert de Lamennais, coautore del tradizionalismo, che era fautore dell’idea di un cattolicesimo democratico per ravvicinare la Chiesa alla società moderna; filosofo condannato dalla Chiesa di allora, nel 1832, e Ludovico Cestac dovette difendersi e affermare la sua fedeltà a Roma; nel 1831 il vescovo locale mons. d’Arbou, congedò i professori del seminario e lui divenne vicario della cattedrale fino al 1838.In quegli anni e nei seguenti cominciò la fondazione di opere di notevole importanza: L’Associazione delle Figlie di Maria per le domestiche; l’Opera della Perseveranza per le signorine della buona società; i Circoli di studio per i giovani; l’Opera degli Orfanelli di Maria, nel 1836, completamente gratuita, che fu affidata, l’anno successivo, a sua sorella Elisa. Nel 1838 fondò l’Opera dei Penitenti di Maria che sistemò in un possedimento acquistato a Chateauneuf nella città di Auglet per poter dare loro la possibilità di lavorare all’aperto; istituzione che prese, nel 1839, il nome di “Notre-Dame du Refuge” certamente l’Opera più importante. Nel 1842 fondò la Congregazione delle Religiose ‘Servantes de Marie’ con superiora la sorella Elisa che prese il nome di suor Maria Maddalena, compito che tenne per sette anni fino alla morte, avvenuta il 17 marzo 1849. Infine il 15 agosto 1846 fondò la Congregazione delle ‘Solitarie di S. Bernardo’ o ‘Silenziose di Maria’ chiamate anche suore ‘Bernardines’, votate al silenzio perpetuo. Inoltre fu nominato canonico della cattedrale di Bayonne, dalla quale, dopo cinque anni, nel 1855, si dimise per non trascurare le sue Opere.La sua attività si estese anche all’organizzazione di scuole parrocchiali, con metodi pedagogici, compose un Sillabario e un Metodo per imparare l’ortografia; inviò nel 1854-56 a Madrid alcune suore per dirigere un ospedale e un pensionato per signorine. Già nel 1860 si contavano 900 Serve di Maria, 160 Penitenti, circa 40 Solitarie, circa 60 Orfanelle. L’Imperatore di Francia Napoleone III, il 4 ottobre 1865, gli concesse la Légion d’honneur (massima onorificenza francese). Propagò la medaglia miracolosa della Vergine, celebrò con solennità il dogma dell’Immacolata Concezione, seguì con trepidazione le vicende che coinvolgevano il Beato Pio IX (Giovanni Maria Mastai Ferretti, 1846-1878). Scrisse le Note intime con i particolari delle sue fondazioni e note biografiche. La sua santità fu l’adempimento dei suoi doveri e l’amore per il prossimo con immensa generosità. Il Signore lo accolse nella sua gloria il 27 marzo 1868; la causa per la sua beatificazione fu introdotta il 7 aprile 1908 e i relativi processi apostolici furono portati a Roma il 15 marzo 1916. Louis-Édouard Cestac è stato infine solennemente beatificato il 31 maggio 2015 nella Cattedrale di Bayonne. Alla celebrazione è stato inviato, come rappresentante di Papa Francesco (Jorge Mario Bergoglio, 2013-), il card. Angelo Amato S.D.B., prefetto della Congregazione delle Cause dei Santi.</p>"
  },
  {
  "id": "28",
  "imagen": "Sabato 28 Marzo",
  "contenido": "<hr/><h3>S. Józef Sebastian Pelczar (vescovo e fond. (1842-1924))</h3><p>San Giuseppe Sebastiano PelczarVescovo di Przemyśl, fondatore :“Ancelle del Sacro Cuore di Gesù” Giuseppe Sebastiano (Józef Sebastian) Pelczar nasce il 17 gennaio 1842 a Korczyna, un piccolo paese ai piedi dei monti Carpazi, presso Krosno (PL). Passò l’infanzia nel paese natio, crescendo in un’atmosfera permeata dall’antica religiosità polacca che regnava nella casa dei suoi genitori, Adalberto e Marianna Mięsowicz. Questi accortisi presto dell’intelligenza eccezionale del loro figlio, dopo due anni trascorsi nella scuola di Korczyna, lo inviarono a proseguire gli studi in quella di Rzeszów e in seguito al ginnasio.Mentre era studente ginnasiale, Giuseppe Sebastiano prese la decisione di dedicarsi al servizio di Dio, poiché come possiamo leggere nel suo diario, “gli ideali terreni impallidiscono, l’ideale della vita lo vedo nel sacrificio e l’ideale del sacrificio lo vedo nel sacerdozio”.Completato il sesto anno di scuola entrò nel Seminario Minore e, nel 1860, iniziò gli studi teologici presso il Seminario Maggiore di Przemyśl. Il 17 luglio del 1864 venne ordinato sacerdote, e per un anno e mezzo fu vicario della parrocchia di Sambor. Negli anni 1866-1868 proseguì gli studi a Roma contemporaneamente nel Collegium Romanum (oggi Università Gregoriana) e nell’Istituto di Sant’Apollinare (oggi Università Lateranense), dove, oltre ad acquisire una profonda cultura, sviluppò un grande e mai sopito amore per la Chiesa e per il suo capo visibile, il Papa. Subito dopo il ritorno in patria, fu docente nel Seminario di Przemyśl e in seguito, per 22 anni, professore dell’Università Jaghellonica di Cracovia. Come professore e preside della Facoltà di Teologia si guadagnò la fama di uomo illuminato, di ottimo insegnante, di organizzatore e amico dei giovani. Un segno di riconoscimento da parte della comunità accademica fu indubbiamente la sua nomina a rettore della Almae Matris di Cracovia (1882-1883). Don Pelczar non si limitò soltanto a svolgere un lavoro scientifico, ma si dedicò con passione anche ad attività sociali e caritative. Diventò membro attivo della Società di S. Vincenzo de’ Paoli e della Società dell’Educazione Popolare della quale fu preside sedici anni. In quel periodo, la Società dell’Educazione Popolare fondò centinaia di biblioteche, organizzò molti corsi gratuiti e distribuì tra la gente più di centomila libri, come pure aprì una scuola per le persone di servizio.  Nel 1891, per iniziativa di Don Pelczar, venne fondata la Confraternita della Santissima Maria Vergine Regina della Polonia, che, oltre agli scopi religiosi, svolgeva funzioni sociali, come l’aiuto agli artigiani, ai poveri, agli orfani e ai servi malati, e specialmente a quelli disoccupati.Sotto la spinta dei gravi problemi sociali del tempo, sicuro di interpretare la volontà di Dio, nel 1894 fondò a Cracovia la Congregazione delle “Ancelle del Sacro Cuore di Gesù”, ponendo come suo carisma la diffusione del Regno dell’amore del Cuore di Gesù. Era suo desiderio che le suore della nuova Congregazione diventassero segno e strumento di tale amore verso le ragazze bisognose, i malati e quanti avessero bisogno di aiuto. Nel 1899 venne nominato vescovo ausiliare di Przemyśl e un anno dopo, in seguito alla morte di Mons. Luca Solecki, Ordinario di quella Diocesi della quale per venticinque anni ne fu un pastore zelante, promuovendo il bene delle anime a lui affidate.Nonostante le condizioni di salute non buone, il vescovo Pelczar si dedicò con impegno instancabile ad attività religiose e sociali. Per ravvivare nei fedeli lo spirito della fede visitava spesso le parrocchie, si prodigava per accrescere il livello morale e intellettuale del clero dando egli stesso l’esempio di una profonda pietà che si esprimeva nel culto del Sacratissimo Cuore di Gesù e della Madonna. Essendo un ardente adoratore del Santissimo Sacramento, invitava i fedeli a partecipare assiduamente alle funzioni eucaristiche. Grazie ai suoi sforzi, durante il suo episcopato crebbe il numero di nuove chiese, di cappelle e vennero restaurate molte delle chiese più vetuste. Malgrado una situazione politica sfavorevole, presiedette tre sinodi diocesani ponendo le basi giuridiche per diverse nuove iniziative e rendendole in tal modo più stabili e durature. Il vescovo Giuseppe Sebastiano Pelczar si immedesimò nei bisogni dei suoi fedeli ed ebbe molta cura degli abitanti più poveri della sua diocesi. I giardini d’infanzia, le mense per i poveri, i ricoveri per i senza tetto, le scuole d’avviamento professionale per le ragazze, l’insegnamento gratuito nei Seminari per i ragazzi poveri: sono soltanto alcune delle opere nate grazie alle sue iniziative. In particolare, ebbe molto a cuore la condizione degli operai, i problemi dell’emigrazione, molto attuali in quel periodo, e quelli dell’alcoolismo. Nelle lettere pastorali, negli articoli pubblicati ed in altri numerosi interventi, indicava sempre la necessità di attenersi fedelmente all’insegnamento sociale del Papa Leone XIII (Vincenzo Gioacchino Pecci, 1878-1903). Dotato da Dio di singolari doti non soffocava le sue capacità ma le moltiplicava e le faceva fruttare. Fu un lavoratore instancabile. Ne dà prova, tra l’altro, la sua ricchissima eredità letteraria di cui fanno parte numerose opere teologiche, storiche e di diritto canonico, nonché manuali, libri di preghiere, lettere pastorali, discorsi e omelie. Il vescovo Giuseppe Sebastiano Pelczar muore la notte tra il 27 e il 28 marzo del 1924 lasciando il ricordo di un uomo di Dio che, nonostante i tempi difficili in cui ebbe a vivere ed operare, faceva sempre la volontà del suo Signore. Don Antonio Bystrzonowski, suo alunno e successore sulla cattedra universitaria, nel giorno dei funerali disse: “Il defunto vescovo di Przemyśl ha unito nella sua persona gli attributi e i talenti più belli e cioè uno zelo pastorale indistruttibile, lo spirito di iniziativa, il dinamismo d’azione, il lume di una grande scienza e una santità di virtù ancora più grande. È stato esempio luminoso di eccezionale laboriosità e di entusiasmo sempre giovanile”. Il 2 giugno del 1991, durante il quarto pellegrinaggio in patria, San Giovanni Paolo II (Karol Józef Wojtyła, 1978-2005) ha iscritto nell'albo dei beati il vescovo Giuseppe Sebastiano Pelczar e, il 18 maggio 2003, a Roma, lo stesso Papa lo ha canonizzato.</p><hr/><h3>S. Gontran (Gontrano) (re dei Franchi  († 592))</h3><p>San Gontran (Gontrano) Re dei Franchi (525-593)G ontrano nasce in Francia nel 525. Suo padre Clotario I, figlio del Re Clodoveo e di santa Clotilde, divise il regno, fino a quel momento unito, fra i suoi quattro figli. A Gontrano toccò la Borgogna e l’Orléans, il Berris e una parte della Provenza; verso il 567-70 egli scelse come capitale del suo regno Chalon, sul fiume Saône. In gioventù la vita di Gontrano non fu esemplare, ma la sua fede era solida e la grazia poté operare in lui una sincera conversione. Si preoccupò di favorire l’evangelizzazione dei suoi territori e in particolare le montagne del Giura.Fondò numerosi monasteri e abbazie, e sostenne con i suoi beni quelli che già esistevano. Fu molto rispettoso dell’autorità e libertà dei vescovi. Convocò sei concili nelle principali città del suo stato e ai concili dei vescovi sottopose le situazioni più difficili e i problemi più delicati del suo regno. Ebbe sempre cura del suo popolo, favorendone l’educazione e beneficandolo quando flagelli naturali lo colpivano. Le cronache riferiscono che per i suoi sudditi offriva a Dio anche le sue penitenze e i suoi digiuni. Nella sua vita privata fu colpito da molte sventure: vide morire la moglie, i figli e anche i fratelli.Con un nipote, che adottò come figlio, riuscì a riunire ancora i quattro regni di Francia, che sotto la sua guida illuminata vissero un periodo di prosperità e di benessere. Morì il 28 marzo 593 e fu sepolto nel monastero di Chalon.</p><hr/><h3>B. Jean-Baptiste Malo (sacerdote e martire († 1954))</h3><p>Beato Jean-Baptiste Malo Sacerdote e martire M.E.P. (*La Grigonnais, Francia, 2 giugno 1999 - † Yên Hội, Vietnam, 28 marzo 1954)Jean-Baptiste Malo, dell’Istituto delle Missioni Estere di Parigi, fu inizialmente inviato in Cina, a Lanlong, ma ne venne espulso nel 1951. L’anno seguente era già nella sua nuova missione a Thakhek, nel Laos. A causa dell’avanzata dei guerriglieri comunisti, fu costretto dall’esercito francese a lasciare la missione insieme ai confratelli. Il 15 febbraio 1954, mentre tornava indietro con loro, cadde in un’imboscata. Morì di stenti ancor prima di raggiungere il campo di rieducazione dove lui e compagni erano stati destinati; era il 28 marzo 1954. Jean-Baptiste Malo fa parte dei 17 martiri beatificati la domenica 11 dicembre 2016 nella cattedrale del Sacro Cuore di Vientiane, nel Laos. A presiedere la cerimonia, come inviato del Santo Padre Francesco (Jorge Mario Bergoglio, 2013-), il cardinale Orlando Quevedo, arcivescovo di Cotabato nelle Filippine e Missionario Oblato di Maria Immacolata. Più di mille fedeli hanno partecipato alla messa: evento storico per la piccola comunità cattolica del Laos, appena l’1% dei quasi 7 milioni di laotiani, che nella stragrande maggioranza (67%) è di religione buddista.La memoria liturgica comune dei 17 martiri del Laos è stata stabilita al 16 dicembre (>>> B. 17 Martiri del Laos), anniversario del martirio di padre Jean Wauthier, Missionario Oblato di Maria Immacolata. La memoria singola corrisponde al giorno del martirio di ciascuno (dies natalis).L’elenco che segue presenta i nomi di tutti e diciassette i martiri del Laos. I nomi di battesimo sono tutti riportati nelle lingue nazionali e, per i laici di nazionalità laotiana, in lingua francese:- Mario Borzaga, sacerdote dei Missionari O.M.I. † fine di aprile 1960 - Paul Thoj Xyooj, catechista † fine di aprile 1960 - Jean-Baptiste Malo, sacerdote M.E.P. † Yên Hội, 28 marzo 1954 - Joseph Thao Tiên, sacerdote di Muang Sôi (Vietnam) † Ban Ta Lang, 2 giugno 1954 - René Dubroux, sacerdote M.E.P.† Palay, 19 dicembre 1959 - Louis Leroy, sacerdote dei Missionari O.M.I. † Ban Pha, 18 aprile 1961 - Michel Coquelet, sacerdote dei Missionari O.M.I.† Sop Xieng, 20 aprile 1961 - Joseph Outhay Phongphumi, catechista † Phalane, Laos, 27 aprile 1961 - Noël Tenaud, sacerdote M.E.P. † Phalane, Laos, 27 aprile 1961 - Vincent L’Hénoret, sacerdote O.M.I. † Ban Ban / Muang Kham, 11 maggio 1961 - Marcel Denis, sacerdote M.E.P. † Kham Hè, 31 luglio 1961 - Jean Wauthier, sacerdote dei Missionari O.M.I. † Ban Na, 16 dicembre 1961 - Thomas Khampheuane Inthirath, apprendista catechista † Paksong, 12 maggio 1968 - Lucien Galan, sacerdote M.E.P. † Paksong, 12 maggio 1968 - Joseph Boissel, sacerdote dei Missionari O.M.I. † Hat I-Et, 5 luglio 1969 - Luc Sy, catechista e padre di famiglia † Den Din, 7 marzo 1970 - Maisam Pho Inpèng, padre di famiglia † Den Din, 7 marzo 1970 </p>"
  },
  {
  "id": "29",
  "imagen": "Domenica 29 Marzo",
  "contenido": "<hr/><h3>B. Bertoldo (priore sul monte Carmelo († 1185))</h3><p>Beato Bertoldo Priore generale dei carmelitaniBertoldo, al secolo Bartolomeo Avogadro, nasce in Lombardia, nel XII secolo, da nobile famiglia; studiò all'Università di Parigi dove si laureò in teologia. Partì per la Palestina con l'esercito crociato e difese Antiochia dagli assalti saraceni. Durante quella battaglia fece il voto che se l'esercito crociato fosse stato liberato dall'assedio, si sarebbe consacrato a vita religiosa. Così fu e, una volta tornato dalla guerra, nel 1154, si recò sul Monte Carmelo, che già in passato era stato sede di comunità cenobitiche. Presso la fonte di Elia costruì una cappella dedicata alla Beata Vergine del Monte Carmelo e, assieme ad altri dieci compagni, condusse vita contemplativa da eremita in celle costruite attorno alla cappella. Essi si chiamarono i \"Fratelli di Santa Maria del Monte Carmelo\". Dopo qualche tempo, fu nominato patriarca di Antiochia il cugino di Bertoldo, Aimerico di Malefaida, che andò a visitare il Monte Carmelo e nominò Bertoldo primo Priore generale dell'Ordine Carmelitano. In seguito Aimerico prese con sé alcuni monaci di Bertoldo per fondare altre due comunità monastiche carmelitane in Palestina. Lo scrittore ebreo Beniamino di Tudela, nel 1163, riferisce della presenza di una comunità religiosa sul Monte Carmelo, particolarmente devota al profeta Elia e alla Madonna. Nel 1185, il monaco greco Foca visitò la comunità del Monte Carmelo e scrisse che vi aveva incontrato un monaco latino di nome Bertoldo proveniente dalla Calabria, ma evidentemente Foca non parla di eremiti latini, bensì di monaci greci, che erano pure sul Carmelo, ma in luogo diverso. Bertoldo fu un priore molto attento a guidare la comunità più con l'esempio che con le parole o le punizioni. Manifestò sempre un culto particolare per la Beata Vergine, di cui invocò sempre l'intercessione per la protezione dei carmelitani. Infatti, era sempre particolarmente preoccupato per il futuro dei cristiani in Terra Santa, sempre in lotta fra loro e divisi. Un giorno ebbe una visione che gli mostrò degli angeli che portavano in cielo sulle loro ali un gran numero di confratelli che i saraceni avevano ucciso con le loro scimitarre. Bertoldo muore serenamente, sul Monte Carmelo, il 29 marzo 1185, dopo aver guidato per quarantacinque anni l'Ordine che aveva fondato. Alla morte di Bertoldo fu nominato Priore generale san Brocardo al quale nel 1207 il patriarca di Gerusalemme Alberto, diede una Regola ispirata a quella agostiniana. Dopo la sua morte gli furono attribuiti parecchi eventi prodigiosi.</p><hr/><h3>S. Guillaume Tempier di Poitiers (F) (vescovo († 1197))</h3><p>San Guglielmo TempierVescovo di Poitiers (F) Guglielmo (Guillaume) Tempier fa parte di quella schiera di santi per i quali non ci sono molte notizie, ma la sua festa, da secoli, è al 29 marzo e alla stessa data è riportato nel “Martirologio Romano”.  Non si sa quando e dove nacque, si crede a Poitiers (Francia), perché egli era Canonico Regolare a S. Ilario di Poitiers e divenne vescovo della stessa città nel 1184, come lo testimonia un documento di quell’anno.  Viene ricordato soprattutto per il coraggio dimostrato nel difendere i diritti e le proprietà della sua Diocesi, anche questo è affermato in un documento del 1185, che lo indica come difensore contro i persecutori della Diocesi, e dotato di virile pazienza. E ancora nel 1191 è indicato come “Guglielmo il forte”; nello stesso anno costrinse uno dei suoi vassalli a prestargli il dovuto omaggio; non bisogna dimenticare che si era nel Medioevo, quindi i costumi generali dell’epoca, facevano assumere atteggiamenti, per noi oggi incomprensibili.  Dopo tredici anni d’intenso episcopato, morì il 29 marzo 1197 e fu sepolto nella Chiesa di S. Cipriano. Il vescovo Guglielmo Tempier, che in vita era stato fortemente contrastato dai notabili della diocesi, da morto fu onorato come un santo, indice che, al di là della energia espressa nel condurre la vita amministrativa e allora anche politica della Diocesi, egli, in campo pastorale, fu un grande vescovo, attento alla vita spirituale dei fedeli, ai quali era di integerrimo esempio.  Il popolo di Poitiers si recava alla sua tomba per essere guarito dalle emorragie. Significato del nome Guglielmo: “la volontà lo protegge” (tedesco).</p><hr/><h3>S. Eustasio di Napoli (vescovo († sec. III))</h3><p>Martirologio Romano: A Napoli, commemorazione di sant’Eustasio, vescovo.</p>"
  },
  {
  "id": "30",
  "imagen": "Lunedì 30 Marzo",
  "contenido": "<hr/><h3>S. Leonardo Murialdo (sacerdote e fondatore (1828-1900))</h3><p>San Leonardo MurialdoSacerdote e fondatore :“Congregazione di San Giuseppe” La memoria liturgica di S. Leonardo Murialdo non è stata collocata il giorno della sua morte ( \"dies natalis\" : 30 marzo) ma bensì il 18 maggio, per evitare che cadesse troppe volte in periodo di quaresima e quindi non potesse venire celebrata.Ciò nonostante, il \"Martirologio Romano\" e molti calendari, collocano la festa il 30 marzo per cui il vostro servitore (gpm) presenta la composizione agiografica nelle due date. Leonardo nasce a Torino il 26 ottobre 1828 in una famiglia benestante che contava ben nove figli. La sofferenza per la mancanza del padre, quando aveva appena 5 anni, gli procurò una grande sensibilità che tramutò, una volta sacerdote, in paternità spirituale per i più giovani.  Nel 1836 Nadino, come veniva chiamato, entrò nel Collegio degli Scolopi di Savona dove frequenta le scuole elementari, medie e superiori ricevendo una formazione umana e religiosa che gli sarà fondamentale per tutta la vita.Il 6 novembre 1845 si iscrisse alla facoltà teologica dell’Università; l’8 maggio1850, anno in cui  perse anche la madre, consegue la laurea in teologia; il 20 settembre 1851, nella chiesa della Visitazione, viene ordinato sacerdote.  Nell’ottobre del 1852 inizia l’attività di insegnante di religione, direttore spirituale e confessore delle allieve dell’Istituto delle Fedeli Compagne; il 26 luglio 1857 assume, per incarico di don Bosco, la direzione dell’Oratorio San Luigi a Porta Nuova; il 30 settembre è a Parigi e trascorre un intero anno scolastico nel Seminario di San Sulpizio; nell’estate del 1886 visita e studia da vicino i “Patronages” e le “Oeuvres de Jenesse” di Parigi ed alcune opere educative cattoliche e protestanti di Londra; il 13 novembre 1866 rientra a Torino e, con un sì eroico, accetta la direzione del Collegio degli Artigianelli, sull’orlo del crollo economico.  Il 24 marzo 1867 dà inizio alla Confraternita di San Giuseppe tra gli insegnanti, gli istruttori, gli educatori degli Artigianelli (è il primo passo verso la fondazione della Congregazione dei Giuseppini); il 15 dicembre 1869 invia al governo Lanza - Sella una petizione per una legislazione normativa del lavoro dei fanciulli e delle donne nelle fabbriche; il 29 giugno 1871 fonda l’Unione Operaia Cattolica. Il 19 marzo 1873 fonda la “Congregazione di San Giuseppe”, istituto ecclesiastico - laico con lo scopo di “educare con la pietà e con l’istruzione culturale e tecnica i giovani poveri, orfani o abbandonati o bisognosi di emendazione”; nel giugno del 1876 dà inizio al giornale “La voce dell’operaio” (è il primo giornale cattolico in Italia per gli operai); nel novembre del 1876 dà avvio a Torino al primo ufficio di collocamento al lavoro per operai disoccupati; il 7 aprile 1878 istituisce il “Giardino festivo per gli operai”, oggi chiamato prosaicamente “dopolavoro”; il 15 luglio 1878 dà inizio in Vanchiglia alla Casa-Famiglia per giovani operai (la prima in Italia); nell’ottobre del 1879 propone, nell’ambito delle società operaie e cattoliche, l’istituzione d’una cassa pensioni e previdenza per vecchi inabili e infortunati sul lavoro: si realizzerà nel 1888. Nel febbraio del 1880 promuove l’“Opera dei catechismi serali per giovani operai” (dieci anni dopo avevano frequentato tali catechismi 14 mila giovani e vent’anni dopo 35 mila); nell’ottobre del 1880 apre la Casa-Famiglia per giovani studenti delle scuole superiori e dell’università; il 21 maggio 1881 apre l’Istituto Educativo San Giuseppe in Volvera per allievi sacerdoti e maestri Giuseppini; il 20 settembre 1881 dà inizio a Rivoli Torinese al Noviziato della Congregazione di San Giuseppe; l’8 agosto 1883 primo passo dei Giuseppini fuori dal Piemonte con la fondazione del Patronato Pio IX di Venezia. Il 1º gennaio 1884 fonda il bollettino “La buona stampa” che dirige, ed i comitati femminili per la buona stampa; nel giugno del 1884 istituisce i primi “Comitati elettorali operai cattolici”; il 6 ottobre 1889 apre il Patronato Sacra Famiglia a Oderzo (Treviso), che sarà dopo qualche anno il Collegio Brandolini Rota; il 30 settembre 1890 apre a Vicenza il Patronato Leone XIII e scrive il suo testamento spirituale che arricchisce negli anni successivi; il 16 novembre 1891 la Congregazione del Murialdo prende la direzione del Patronato San Giuseppe di Bassano del Grappa (Vicenza). Il 24 aprile 1893, dopo grave e lunga malattia guarisce miracolosamente per intercessione di don Bosco; il 15 ottobre 1897 un grave disastro economico minaccia il Collegio degli Artigianelli; il 18 marzo 1899 un cospicuo legato, lasciato dal conte Alessandro Roero di Guarene, pone fine alla croce dei debiti che pesava sulle spalle del Murialdo fin dal 1866; il 17 luglio 1899 apre a Modena l’Istituto Sacro Cuore. Un’attività intensa come quella del Murialdo trovava forza nella preghiera e nella consapevolezza di essere amati da Dio. Scrisse: “l’uomo che prega è il più potente del mondo”,“la preghiera è l'anima e la forza dell'uomo. Sia fatta con umiltà, confidenza, perseveranza. Non basta, però, pregare, bisogna pregare bene, cioè con il cuore”. Fu grande devoto della Madonna: “Maria, Madre nostra, è la più amante, la più affettuosa delle madri. È madre di Dio, quindi ottiene tutto. È madre nostra, quindi non ci nega niente. È madre di misericordia: gettiamoci nelle sue braccia”. Il 19 marzo 1900 è la festa di San Giuseppe. Il Murialdo non si regge in piedi ed è molto affaticato e stanco. Nel pomeriggio del 24 marzo si alza per scrivere una lettera di conforto ad un ex allievo ed è costretto a ritornare a letto; muore santamente il 30 marzo 1900, rimpianto da tutti.  Il 3 novembre 1963 Leonardo Murialdo è stato innalzato agli onori dell'altare dal Beato Paolo VI (Giovanni Battista Montini, 1963-1978) e proclamato santo, dallo stesso Papa, il 3 maggio 1970.  Significato del nome Leonardo: “forte come leone, valoroso” (latino e tedesco). Per approfondimenti, leggere la Catechesi di Papa Benedetto XVI: >>> San Leonardo Murialdo  </p><hr/><h3>S. Ludovico da Casoria (sacerdote O.F.M. (1814-1885))</h3><p>San Ludovico da Casoria Sacerdote O.F.M. e fondatore: “Frati della Carità” “Suore Francescane Elisabettine, dette ‘Bigie’”Ludovico da Casoria, al secolo Arcangelo Palmentieri, nasce a Casoria, nei pressi di Napoli, l'11 marzo 1814,terzogenito dei cinque figli del vinaio Vincenzo e di Candida Zenga, che erano ferventi cristiani. Trascorse la sua fanciullezza in famiglia e fre­quentò la scuola nel paese natio. Sul suo futuro si scontrarono ben presto le opinioni dei genitori. La madre lo voleva sacerdote e gli avrebbe fatto impartire già da ragazzo un'educazione classica e religiosa, mentre il padre lo voleva falegname. Vinse inizialmente il padre, mandandolo a Napoli per imparare detto mestiere.Dopo aver fatto l'apprendista falegname, a 18 anni fu accolto tra i Frati Minori. Il 17 giugno del 1832 vestì l’abito di San Francesco con il nome di Ludovico, visse il noviziato presso il Convento di San Giovanni del Palco nel Vallo di Lauro e compì gli studi nel convento di Sant’Antonio ad Afragola, Sant’Angelo a Nola e San Pietro ad Aram a Napoli.Il 4 giugno 1837 fu ordinato sacerdote a Napoli ed iniziò la sua attività di insegnante di filosofia e matematica presso vari istituti dell'Ordine francescano; ricoprì anche gli uffici di guardiano, di definitore e di vicario della sua ProvinciaNel 1847, successe l'episodio che gli cambiò la vita e che egli stesso definì ‘lavacro’, perché come un secondo Battesimo: mentre era in adorazione dinanzi a Gesù Sacramento nella chiesa napoletana di San Giuseppe dei Ruffi cadde a terra avvertendo che era giunto il momento di cambiare vita dedicandosi ad un'attività caritatevole che contraddistinse il resto dei suoi giorni. Iniziò a frequentare persone di diverse impostazioni culturali e politiche, tra cui atei e liberali, fondò accademie di cultura religiosa e numerose case di accoglienza per anziani.Con il placet e l'aiuto di Ferdinando II riuscì a riscattare numerosi bambini di colore schiavi a Il Cairo e ad Alessandria, con lo scopo di donar loro una vita dignitosa, una educazione cristiana e una preparazione culturale tale da poterli inviare come missionari indigeni nel continente africano. Molti di loro scelsero liberamente di ricevere la Cresima e successivamente di divenire sacerdoti e donne consacrate.A Napoli, in località Scudillo, fondò l'Istituto ‘La Palma’, infermeria-farmacia per i frati della Provincia Francescana e per i sacerdoti poveri del Terz'Ordine, tutt'oggi l'Istituto è attivo come luogo di studio e di giochi per i bambini e i preadolescenti meno abbienti del Rione Sanità.  Di grande aiuto gli furono molti Terziari Francescani che con lui fondarono i “Frati della Carità” o ‘Bigi’. Come anche le “Suore Francescane Elisabettine, dette ‘Bigie’”, nel 1862, che tutt'oggi continuano il carisma di Ludovico da Casoria.  Inoltre, fonda ad Assisi nel 1871 l'Istituto Serafico dove Padre Ludovico da Casoria si fece carico di accogliere ragazzi sordi e ciechi, da lui definiti \"creature infelici e abbandonate\", nella convinzione che anche essi potessero avere un futuro e ancora oggi l'Istituto Serafico porta avanti la sua opera. Il Vaticano gli affidò pure una missione in Sudan.Particolare aiuto alle sue opere fu dato dalla Santa Caterina Volpicelli, donna carismatica e devota al Sacro Cuore di Gesù. Intrattenne rapporti anche con San Daniele Comboni, Sant'Annibale Maria Di Francia, Santa Giulia Salzano, Santa Maria Cristina Brando (figlia spirituale dello stesso Ludovico), il Beato Pio IX, il Beato Antonio Rosmini e il Beato Bartolo Longo.Muore a Napoli la mattina del 30 marzo 1885 (lunedì santo) nell’Ospizio di Posillipo, dopo aver sofferto per nove anni di una calcolosi vescicolare e dopo essersi sottoposto varie volte ad interventi chirurgici, che mai lo allontanarono dall’essere attivo per le sue opere di Carità. Dell’estremo passo diceva: “La morte per le anime buone è sorella e amica; non spaventa, non atterrisce l’uomo giusto; imperocché la virtù di Gesù Cristo regna e domina: l’uomo cristiano, partecipando di questa divina virtù, domina la morte, e non la teme, anzi ama che venga”. I suoi resti riposano nella Chiesa dell'Ospizio marino di Posillipo, dove aveva fatto erigere un monumento che raffigurava Francesco d'Assisi nell'atto di abbracciare Giotto, Dante e Cristoforo Colombo, Terziari Francescani. L’eroicità delle virtù fu attestata nel 1964 e il 18 aprile 1993, con rito solenne, in Piazza San Pietro, San Giovanni Paolo II (Karol Józef Wojtyła, 1978-2005) lo ha iscritto nell’albo dei Beati, definendolo “singolare figura di Frate Minore, ardente testimone della carità di Cristo e grande figlio della Chiesa di Napoli”. Il Santo Padre Francesco (Jorge Mario Bergoglio) lo ha elevato alla gloria degli altari il 23 novembre del 2014. Per la sua canonizzazione è stata ritenuta miracolosa la guarigione di Ida Iadevola.Per approfondimenti biografici: >>> San Ludovico da Casoria</p><hr/><h3>S. Pedro Regalado da Valladolid (sacerdote O.F.M. († 1456))</h3><p>San Pedro Regalado da Valladolid Sacerdote O.F.M. Pietro Regalado nasce nel 1390 a Valladolid in Spagna da una nobile famiglia di origine ebraica. Ben presto rimase orfano di padre ed all'età di tredici anni la madre gli concesse di entrare nel monastero francescano della sua città natale; la sua sola ambizione divenne condurre una vita di preghiera e penitenza, e già considerava le visite della madre come una distrazione. Conquistato dagli ideali di Pietro da Villacreces, impegnato a ristabilire nella penisola iberica l’osservanza originaria della Regola francescana, nel 1404 lo seguì nell’eremitaggio di Auguille, ove trovò la solitudine, la povertà ed il clima di preghiera tanto agognati. Nel 1414 Pietro da Villacreces ottenne dal concilio di Costanza l’approvazione della riforma da lui intrapresa, e lasciò Regalado a capo del romitaggio di Auguille. Nel 1422 entrambi presero parte al capitolo provinciale; ma qui Pietro da Villacreces morì e Pietro Regalado fu nominato guardiano di Auguile. Nel 1427, presso Medina del Campo, Pedro Regalado presenziò alla Concordia, una riunione dei seguaci di Villacreces ove si stabilì di rimanere uniti ai frati conventuali. Dal 1442 divenne vicario della sua congregazione e dunque terzo successore del fondatore. Sentendo avvicinarsi la morte, nel 1456 decise di partire per Burgos per chiedere invano a Lope di accettare il vicariato dei villacreciani. Muore ad Auguile il 30 marzo di quello stesso anno. Pedro Regalado è stato beatificato l’11 marzo 1684 da Papa Innocenzo XI (Benedetto Odescalchi, 1676-1689) e canonizzato, il 29 giugno 1746, da Papa Benedetto XIV (Prospero Lorenzo Lambertini, 1740-1758).</p>"
  },
  {
  "id": "31",
  "imagen": "Martedì 31 Marzo",
  "contenido": "<hr/><h3>S. Beniamino (diacono e martire in Persia († 420))</h3><p>San BeniaminoDiacono e martire Beniamino, diacono di Argol in Persia, fa parte di un gruppo di martiri, uccisi appunto in Persia durante la lunga persecuzione contro i cristiani, che iniziò sotto il regno di Iezdegerd I e finì con quello del successore Bahram-Gor.  Vi sono varie versioni che riguardano questa feroce persecuzione, discordanti fra loro, in buona parte prese dai sinassari bizantini; anche le notizie riguardanti i nomi dei martiri, la data ed il luogo del martirio sono imprecise e discordanti. L’episodio, avvenuto all’interno della lunga persecuzione contro i cristiani in Persia, racconta che verso il 420, lo sfrenato zelo di alcuni cristiani, capeggiati da un sacerdote di nome Hasu, portò ad incendiare ad Argol un pireo, cioè un tempio dedicato al culto del fuoco. Per questa distruzione venne arrestato il vescovo Abdas, il fratello Papa, i preti Hasu e Isacco, il segretario Ephrem, il suddiacono Papa, i laici Daduq e Durtan; al vescovo Abdas fu ingiunto dalle autorità civili di ricostruire il tempio ma poiché egli si rifiutò, furono condannati a morte. A loro sono associati nella celebrazione altri martiri di quella persecuzione, scaturita dall’episodio dell’incendio del pireo, e sono Ormisda (Manides), Sahin e il diacono di Argol, Beniamino.  Su quest’ultimo, il “Martyrologium Romanum”, commemorandolo al 31 marzo, riporta la seguente citazione: “In località Argol in Persia, san Beniamino, diacono, che non desistette dal predicare la parola di Dio e, sotto il regno di Vararane V, subì il martirio con delle canne acuminate conficcate nelle unghie.” Il martirio avvenne verso il 420 cioè nei primi due anni del regno di Bahrom-Gor (Vahram, italianizzato anche come Vararane), perché nel 422 egli fu vinto da Teodosio II, che come condizione di pace pose la libertà di culto ai cristiani di Persia. Significato del nome Beniamino : “figlio della mano destra\" vale a dire \"prediletto” (ebraico).</p><hr/><h3>S. Guido (abate del monastero di Pomposa († 1046))</h3><p>San Guido di Pomposa Abate († 1046)G uido degli Strambiati nasce nella seconda metà del X secolo a Casamari, nel ravennate. Giovane studioso, ma anche mondano, fu toccato dalla grazia del Signore nella festa di sant’Apollinare. Decise perciò di cambiare vita e intraprese un viaggio a Roma da dove, dopo la tonsura, andò pellegrino in Terra Santa. Di ritorno a Ravenna, sotto la guida dell’eremita Martino, che aveva abbandonato l’abbaziato del cenobio di Pomposa, condusse vita eremitica. Il nuovo abate del monastero, Guglielmo, vedendo i rapidi progressi di Guido nell’esercizio delle virtù monastiche, prima di lasciare a sua volta Pomposa per l’eremo, lo nominò priore di S. Severo in Ravenna.Nel 998 poi fu eletto abate di Pomposa. Uomo saggio, santo e di forte personalità, governò il monastero per circa trentotto anni, e lo portò ad un alto livello di vita spirituale, di cultura e di benessere materiale, conquistando la stima e l’ammirazione dei sovrani del suo tempo e dei vescovi locali. Collaborò con l’arcivescovo Gebeardo e con san Pier Damiani alla riforma ecclesiastica. Anche nel campo musicale liturgico fece opera di rinnovamento sostenendo il monaco Guido d’Arezzo nella sua nuova teoria della scala musicale di sette note, pur non potendo impedire, per amor di pace, che fosse allontanato da Pomposa. Si lasciò ispirare dall’ideale monastico di san Romualdo, operante in Ravenna in quegli anni, ma dette alla comunità una sua propria disciplina monastica, definita Ordo Pomposianus, alternando in modo equilibrato il cenobitismo e l’eremitismo.L’imperatore Enrico III, cui era giunta la fama della sua sapienza, lo invitò a Piacenza per incontrarlo, ma Guido dovette fermarsi a Borgo san Donnino per una sopraggiunta infermità. Qui muore il 31 marzo 1046. Il suo corpo, per volere di Enrico III, fu traslato a Spira in Germania. Solo nel 1755 i monaci pomposiani di san Benedetto di Ferrara ottennero alcune reliquie del santo.</p><hr/><h3>S. Balbina di Roma (martire († prima del 595))</h3><p>Martirologio Romano: A Roma, commemorazione di santa Balbina, la cui basilica fondata sull’Aventino reca il suo venerando nome.</p>"
  }
  ]
}